    第0001-37部～大般若波羅蜜多經六百卷（第三百六十一卷～第三百七十卷）           
    
     大乘般若部·第0001部    大般若波羅蜜多經六百卷（第三百六十一卷～第三百七十卷）    唐三藏法師玄奘奉詔譯       
  

大般若波羅蜜多經卷第三百六十一 初分多問不二品第六十一之十一  
　　佛言：“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于色不起作諸行若有若無故學，應于受、想、行、識亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于眼處不起作諸行若有若無故學，應于耳、鼻、舌、身、意處亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于色處不起作諸行若有若無故學，應于聲、香、味、觸、法處亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于眼界不起作諸行若有若無故學，應于耳、鼻、舌、身、意界亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于色界不起作諸行若有若無故學，應于聲、香、味、觸、法界亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于眼識界不起作諸行若有若無故學，應于耳、鼻、舌、身、意識界亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于眼觸不起作諸行若有若無故學，應于耳、鼻、舌、身、意觸亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于眼觸為緣所生諸受不起作諸行若有若無故學，應于耳、鼻、舌、身、意觸為緣所生諸受亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于地界不起作諸行若有若無故學，應于水、火、風、空、識界亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于無明不起作諸行若有若無故學，應于行、識、名色、六處、觸、受、愛、取、有、生、老死愁嘆苦憂惱亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于布施波羅蜜多不起作諸行若有若無故學，應于凈戒、安忍、精進、靜慮、般若波羅蜜多亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于內空不起作諸行若有若無故學，應于外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于真如不起作諸行若有若無故學，應于法界、法性、不虛妄性、不變異性、平等性、離生性、法定、法住、實際、虛空界、不思議界亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于苦圣諦不起作諸行若有若無故學，應于集、滅、道圣諦亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于四念住不起作諸行若有若無故學，應于四正斷、四神足、五根、五力、七等覺支、八圣道支亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于四靜慮不起作諸行若有若無故學，應于四無量、四無色定亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于八解脫不起作諸行若有若無故學，應于八勝處、九次第定、十遍處亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于一切三摩地門不起作諸行若有若無故學，應于一切陀羅尼門亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于空解脫門不起作諸行若有若無故學，應于無相、無愿解脫門亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于五眼不起作諸行若有若無故學，應于六神通亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于佛十力不起作諸行若有若無故學，應于四無所畏、四無礙解、大慈、大悲、大喜、大舍、十八佛不共法亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于無忘失法不起作諸行若有若無故學，應于恒住舍性亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于一切智不起作諸行若有若無故學，應于道相智、一切相智亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于預流果不起作諸行若有若無故學，應于一來、不還、阿羅漢果亦不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于獨覺菩提不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于一切菩薩摩訶薩行不起作諸行若有若無故學。 
　　“善現，菩薩摩訶薩行般若波羅蜜多時，應觀諸法自相皆空故學。如是，善現，菩薩摩訶薩行般若波羅蜜多時，應于諸佛無上正等菩提不起作諸行若有若無故學。”  
　　具壽善現白佛言：“世尊，云何菩薩摩訶薩行般若波羅蜜多時，應觀諸法自相皆空故學？” 
　　佛言：“善現，若菩薩摩訶薩行般若波羅蜜多時，應觀色色相空故學，應觀受、想、行、識受、想、行、識相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀眼處眼處相空故學，應觀耳、鼻、舌、身、意處耳、鼻、舌、身、意處相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀色處色處相空故學，應觀聲、香、味、觸、法處聲、香、味、觸、法處相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀眼界眼界相空故學，應觀耳、鼻、舌、身、意界耳、鼻、舌、身、意界相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀色界色界相空故學，應觀聲、香、味、觸、法界聲、香、味、觸、法界相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀眼識界眼識界相空故學，應觀耳、鼻、舌、身、意識界耳、鼻、舌、身、意識界相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀眼觸眼觸相空故學，應觀耳、鼻、舌、身、意觸耳、鼻、舌、身、意觸相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀眼觸為緣所生諸受眼觸為緣所生諸受相空故學，應觀耳、鼻、舌、身、意觸為緣所生諸受耳、鼻、舌、身、意觸為緣所生諸受相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀地界地界相空故學，應觀水、火、風、空、識界水、火、風、空、識界相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀無明無明相空故學，應觀行、識、名色、六處、觸、受、愛、取、有、生、老死愁嘆苦憂惱行乃至老死愁嘆苦憂惱相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀布施波羅蜜多布施波羅蜜多相空故學，應觀凈戒、安忍、精進、靜慮、般若波羅蜜多凈戒乃至般若波羅蜜多相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀內空內空相空故學，應觀外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空外空乃至無性自性空相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀真如真如相空故學，應觀法界、法性、不虛妄性、不變異性、平等性、離生性、法定、法住、實際、虛空界、不思議界法界乃至不思議界相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀苦圣諦苦圣諦相空故學，應觀集、滅、道圣諦集、滅、道圣諦相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀四念住四念住相空故學，應觀四正斷、四神足、五根、五力、七等覺支、八圣道支四正斷乃至八圣道支相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀四靜慮四靜慮相空故學，應觀四無量、四無色定四無量、四無色定相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀八解脫八解脫相空故學，應觀八勝處、九次第定、十遍處八勝處、九次第定、十遍處相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀一切三摩地門一切三摩地門相空故學，應觀一切陀羅尼門一切陀羅尼門相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀空解脫門空解脫門相空故學，應觀無相、無愿解脫門無相、無愿解脫門相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀五眼五眼相空故學，應觀六神通六神通相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀佛十力佛十力相空故學，應觀四無所畏、四無礙解、大慈、大悲、大喜、大舍、十八佛不共法四無所畏乃至十八佛不共法相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀無忘失法無忘失法相空故學，應觀恒住舍性恒住舍性相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀一切智一切智相空故學，應觀道相智、一切相智道相智、一切相智相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀預流果預流果相空故學，應觀一來、不還、阿羅漢果一來、不還、阿羅漢果相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀獨覺菩提獨覺菩提相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀一切菩薩摩訶薩行一切菩薩摩訶薩行相空故學。如是，善現，菩薩摩訶薩行般若波羅蜜多時，應觀諸法自相皆空故學。 
　　“善現，菩薩摩訶薩行般若波羅蜜多時，應觀諸佛無上正等菩提諸佛無上正等菩提相空故學。如是，善現，菩薩摩訶薩行般若波羅蜜多時，應觀諸法自相皆空故學。”  
　　具壽善現白佛言：“世尊，若色色相空，受、想、行、識受、想、行、識相空，云何菩薩摩訶薩當行般若波羅蜜多？ 
　　“世尊，若眼處眼處相空，耳、鼻、舌、身、意處耳、鼻、舌、身、意處相空，云何菩薩摩訶薩當行般若波羅蜜多？ 
　　“世尊，若色處色處相空，聲、香、味、觸、法處聲、香、味、觸、法處相空，云何菩薩摩訶薩當行般若波羅蜜多？ 
　　“世尊，若眼界眼界相空，耳、鼻、舌、身、意界耳、鼻、舌、身、意界相空，云何菩薩摩訶薩當行般若波羅蜜多？ 
　　“世尊，若色界色界相空，聲、香、味、觸、法界聲、香、味、觸、法界相空，云何菩薩摩訶薩當行般若波羅蜜多？ 
　　“世尊，若眼識界眼識界相空，耳、鼻、舌、身、意識界耳、鼻、舌、身、意識界相空，云何菩薩摩訶薩當行般若波羅蜜多？ 
　　“世尊，若眼觸眼觸相空，耳、鼻、舌、身、意觸耳、鼻、舌、身、意觸相空，云何菩薩摩訶薩當行般若波羅蜜多？ 
　　“世尊，若眼觸為緣所生諸受眼觸為緣所生諸受相空，耳、鼻、舌、身、意觸為緣所生諸受耳、鼻、舌、身、意觸為緣所生諸受相空，云何菩薩摩訶薩當行般若波羅蜜多？ 
　　“世尊，若地界地界相空，水、火、風、空、識界水、火、風、空、識界相空，云何菩薩摩訶薩當行般若波羅蜜多？ 
　　“世尊，若無明無明相空，行、識、名色、六處、觸、受、愛、取、有、生、老死愁嘆苦憂惱行乃至老死愁嘆苦憂惱相空，云何菩薩摩訶薩當行般若波羅蜜多？ 
　　“世尊，若布施波羅蜜多布施波羅蜜多相空，凈戒、安忍、精進、靜慮、般若波羅蜜多凈戒乃至般若波羅蜜多相空，云何菩薩摩訶薩當行般若波羅蜜多？ 
　　“世尊，若內空內空相空，外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空外空乃至無性自性空相空，云何菩薩摩訶薩當行般若波羅蜜多？ 
　　“世尊，若真如真如相空，法界、法性、不虛妄性、不變異性、平等性、離生性、法定、法住、實際、虛空界、不思議界法界乃至不思議界相空，云何菩薩摩訶薩當行般若波羅蜜多？ 
　　“世尊，若苦圣諦苦圣諦相空，集、滅、道圣諦集、滅、道圣諦相空，云何菩薩摩訶薩當行般若波羅蜜多？ 
　　“世尊，若四念住四念住相空，四正斷、四神足、五根、五力、七等覺支、八圣道支四正斷乃至八圣道支相空，云何菩薩摩訶薩當行般若波羅蜜多？ 
　　“世尊，若四靜慮四靜慮相空，四無量、四無色定四無量、四無色定相空，云何菩薩摩訶薩當行般若波羅蜜多？ 
　　“世尊，若八解脫八解脫相空，八勝處、九次第定、十遍處八勝處、九次第定、十遍處相空，云何菩薩摩訶薩當行般若波羅蜜多？ 
　　“世尊，若一切三摩地門一切三摩地門相空，一切陀羅尼門一切陀羅尼門相空，云何菩薩摩訶薩當行般若波羅蜜多？ 
　　“世尊，若空解脫門空解脫門相空，無相、無愿解脫門無相、無愿解脫門相空，云何菩薩摩訶薩當行般若波羅蜜多？ 
　　“世尊，若五眼五眼相空，六神通六神通相空，云何菩薩摩訶薩當行般若波羅蜜多？ 
　　“世尊，若佛十力佛十力相空，四無所畏、四無礙解、大慈、大悲、大喜、大舍、十八佛不共法四無所畏乃至十八佛不共法相空，云何菩薩摩訶薩當行般若波羅蜜多？ 
　　“世尊，若無忘失法無忘失法相空，恒住舍性恒住舍性相空，云何菩薩摩訶薩當行般若波羅蜜多？ 
　　“世尊，若一切智一切智相空，道相智、一切相智道相智、一切相智相空，云何菩薩摩訶薩當行般若波羅蜜多？ 
　　“世尊，若預流果預流果相空，一來、不還、阿羅漢果一來、不還、阿羅漢果相空，云何菩薩摩訶薩當行般若波羅蜜多？ 
　　“世尊，若獨覺菩提獨覺菩提相空，云何菩薩摩訶薩當行般若波羅蜜多？ 
　　“世尊，若一切菩薩摩訶薩行一切菩薩摩訶薩行相空，云何菩薩摩訶薩當行般若波羅蜜多？ 
　　“世尊，若諸佛無上正等菩提諸佛無上正等菩提相空，云何菩薩摩訶薩當行般若波羅蜜多？” 
　　佛言：“善現，菩薩摩訶薩都無所行，是行般若波羅蜜多。”  
　　具壽善現白佛言：“世尊，何緣菩薩摩訶薩都無所行，是行般若波羅蜜多？” 
　　佛言：“善現，由此般若波羅蜜多不可得，菩薩摩訶薩亦不可得，行亦不可得，若能行者，若由此行，若所行處，皆不可得。是故，善現，菩薩摩訶薩都無所行是行般若波羅蜜多，以于其中一切戲論不可得故。”  
　　具壽善現白佛言：“世尊，若菩薩摩訶薩都無所行是行般若波羅蜜多，初修業菩薩摩訶薩云何當行般若波羅蜜多？” 
　　佛言：“善現，菩薩摩訶薩從初發心，應于一切法常學無所得。 
　　“善現，是菩薩摩訶薩修布施時，以無所得而為方便應修布施；修凈戒、安忍、精進、靜慮、般若時，以無所得而為方便應修凈戒乃至般若。 
　　“善現，是菩薩摩訶薩住內空時，以無所得而為方便應住內空；住外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空時，以無所得而為方便應住外空乃至無性自性空。 
　　“善現，是菩薩摩訶薩住真如時，以無所得而為方便應住真如；住法界、法性、不虛妄性、不變異性、平等性、離生性、法定、法住、實際、虛空界、不思議界時，以無所得而為方便應住法界乃至不思議界。 
　　“善現，是菩薩摩訶薩修四念住時，以無所得而為方便應修四念住；修四正斷、四神足、五根、五力、七等覺支、八圣道支時，以無所得而為方便應修四正斷乃至八圣道支。 
　　“善現，是菩薩摩訶薩住苦圣諦時，以無所得而為方便應住苦圣諦；住集、滅、道圣諦時，以無所得而為方便應住集、滅、道圣諦。 
　　“善現，是菩薩摩訶薩修四靜慮時，以無所得而為方便應修四靜慮；修四無量、四無色定時，以無所得而為方便應修四無量、四無色定。 
　　“善現，是菩薩摩訶薩修空解脫門時，以無所得而為方便應修空解脫門；修無相、無愿解脫門時，以無所得而為方便應修無相、無愿解脫門。 
　　“善現，是菩薩摩訶薩修八解脫時，以無所得而為方便應修八解脫；修八勝處、九次第定、十遍處時，以無所得而為方便應修八勝處、九次第定、十遍處。 
　　“善現，是菩薩摩訶薩修三摩地門時，以無所得而為方便應修三摩地門；修陀羅尼門時，以無所得而為方便應修陀羅尼門。 
　　“善現，是菩薩摩訶薩修五眼時，以無所得而為方便應修五眼；修六神通時，以無所得而為方便應修六神通。 
　　“善現，是菩薩摩訶薩修佛十力時，以無所得而為方便應修佛十力；修四無所畏、四無礙解、大慈、大悲、大喜、大舍、十八佛不共法時，以無所得而為方便應修四無所畏乃至十八佛不共法。 
　　“善現，是菩薩摩訶薩修無忘失法時，以無所得而為方便應修無忘失法；修恒住舍性時，以無所得而為方便應修恒住舍性。 
　　“善現，是菩薩摩訶薩修一切智時，以無所得而為方便應修一切智；修道相智、一切相智時，以無所得而為方便應修道相智、一切相智。”  
　　具壽善現白佛言：“世尊，齊何名有所得？齊何名無所得？” 
　　佛言：“善現，諸有二者名有所得，諸無二者名無所得。” 
　　“世尊，齊何名有二？齊何名無二？” 
　　“善現，諸眼諸色為二，諸耳諸聲為二，諸鼻諸香為二，諸舌諸味為二，諸身諸觸為二，諸意諸法為二，有色無色為二，有見無見為二，有對無對為二，有漏無漏為二，有為無為為二，世間出世間為二，生死涅槃為二，異生法異生為二，預流法預流為二，一來法一來為二，不還法不還為二，阿羅漢法阿羅漢為二，獨覺菩提獨覺為二，菩薩摩訶薩行菩薩摩訶薩為二，諸佛無上正等菩提諸佛為二，如是一切有戲論者皆名有二。 
　　“善現，非眼非色為無二，非耳非聲為無二，非鼻非香為無二，非舌非味為無二，非身非觸為無二，非意非法為無二，非有色非無色為無二，非有見非無見為無二，非有對非無對為無二，非有漏非無漏為無二，非有為非無為為無二，非世間非出世間為無二，非生死非涅槃為無二，非異生法非異生為無二，非預流法非預流為無二，非一來法非一來為無二，非不還法非不還為無二，非阿羅漢法非阿羅漢為無二，非獨覺菩提非獨覺為無二，非菩薩摩訶薩行非菩薩摩訶薩為無二，非諸佛無上正等菩提非諸佛為無二，如是一切離戲論者皆名無二。”  
　　具壽善現白佛言：“世尊，為由有所得故無所得？為由無所得故無所得？” 
　　佛言：“善現，非由有所得故無所得，亦非由無所得故無所得，然有所得、無所得平等性是名無所得。如是，善現，菩薩摩訶薩于有所得、無所得平等性中應勤修學。善現，菩薩摩訶薩如是學時，名學般若波羅蜜多無所得義，離諸過失。”  
　　具壽善現白佛言：“世尊，若菩薩摩訶薩行般若波羅蜜多時，不著有所得，不著無所得，是菩薩摩訶薩修行般若波羅蜜多，云何從一地至一地漸次圓滿？若無從一地至一地漸次圓滿，云何當得所求無上正等菩提？” 
　　佛言：“善現，菩薩摩訶薩行般若波羅蜜多時，非住有所得中修行般若波羅蜜多能從一地至一地漸次圓滿，證得無上正等菩提；亦非住無所得中修行般若波羅蜜多能從一地至一地漸次圓滿，證得無上正等菩提。何以故？善現，般若波羅蜜多無所得故，無上正等菩提無所得故，能行般若波羅蜜多者、行處、行時無所得故，此無所得法亦無所得故。善現，菩薩摩訶薩應當如是修行般若波羅蜜多。”  
　　具壽善現白佛言：“世尊，若般若波羅蜜多不可得，無上正等菩提不可得，能行般若波羅蜜多者、行處、行時亦不可得，云何菩薩摩訶薩修行般若波羅蜜多時，于一切法常樂決擇？謂此是色，此是受、想、行、識；此是眼處，此是耳、鼻、舌、身、意處；此是色處，此是聲、香、味、觸、法處；此是眼界，此是耳、鼻、舌、身、意界；此是色界，此是聲、香、味、觸、法界；此是眼識界，此是耳、鼻、舌、身、意識界；此是眼觸，此是耳、鼻、舌、身、意觸；此是眼觸為緣所生諸受，此是耳、鼻、舌、身、意觸為緣所生諸受；此是地界，此是水、火、風、空、識界；此是無明，此是行、識、名色、六處、觸、受、愛、取、有、生、老死愁嘆苦憂惱；此是布施波羅蜜多，此是凈戒、安忍、精進、靜慮、般若波羅蜜多；此是內空，此是外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空；此是真如，此是法界、法性、不虛妄性、不變異性、平等性、離生性、法定、法住、實際、虛空界、不思議界；此是四念住，此是四正斷、四神足、五根、五力、七等覺支、八圣道支；此是苦圣諦，此是集、滅、道圣諦；此是四靜慮，此是四無量、四無色定；此是空解脫門，此是無相、無愿解脫門；此是八解脫，此是八勝處、九次第定、十遍處；此是三摩地門，此是陀羅尼門；此是五眼，此是六神通；此是佛十力，此是四無所畏、四無礙解、大慈、大悲、大喜、大舍、十八佛不共法；此是無忘失法，此是恒住舍性；此是一切智，此是道相智、一切相智；此是預流果，此是一來、不還、阿羅漢果；此是獨覺菩提；此是一切菩薩摩訶薩行；此是諸佛無上正等菩提？”  
大般若波羅蜜多經卷第三百六十二 初分多問不二品第六十一之十二  
　　佛言：“善現，菩薩摩訶薩修行般若波羅蜜多時，雖于諸法常樂決擇，而不得色，亦不得受、想、行、識；不得眼處，亦不得耳、鼻、舌、身、意處；不得色處，亦不得聲、香、味、觸、法處；不得眼界，亦不得耳、鼻、舌、身、意界；不得色界，亦不得聲、香、味、觸、法界；不得眼識界，亦不得耳、鼻、舌、身、意識界；不得眼觸，亦不得耳、鼻、舌、身、意觸；不得眼觸為緣所生諸受，亦不得耳、鼻、舌、身、意觸為緣所生諸受；不得地界，亦不得水、火、風、空、識界；不得無明，亦不得行、識、名色、六處、觸、受、愛、取、有、生、老死愁嘆苦憂惱；不得布施波羅蜜多，亦不得凈戒、安忍、精進、靜慮、般若波羅蜜多；不得內空，亦不得外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空；不得真如，亦不得法界、法性、不虛妄性、不變異性、平等性、離生性、法定、法住、實際、虛空界、不思議界；不得四念住，亦不得四正斷、四神足、五根、五力、七等覺支、八圣道支；不得苦圣諦，亦不得集、滅、道圣諦；不得四靜慮，亦不得四無量、四無色定；不得空解脫門，亦不得無相、無愿解脫門；不得八解脫，亦不得八勝處、九次第定、十遍處；不得三摩地門，亦不得陀羅尼門；不得五眼，亦不得六神通；不得佛十力，亦不得四無所畏、四無礙解、大慈、大悲、大喜、大舍、十八佛不共法；不得無忘失法，亦不得恒住舍性；不得一切智，亦不得道相智、一切相智；不得預流果，亦不得一來、不還、阿羅漢果；不得獨覺菩提；不得一切菩薩摩訶薩行；不得諸佛無上正等菩提。”  
　　具壽善現白佛言：“世尊，菩薩摩訶薩行般若波羅蜜多時，若不得色，亦不得受、想、行、識；若不得眼處，亦不得耳、鼻、舌、身、意處；若不得色處，亦不得聲、香、味、觸、法處；若不得眼界，亦不得耳、鼻、舌、身、意界；若不得色界，亦不得聲、香、味、觸、法界；若不得眼識界，亦不得耳、鼻、舌、身、意識界；若不得眼觸，亦不得耳、鼻、舌、身、意觸；若不得眼觸為緣所生諸受，亦不得耳、鼻、舌、身、意觸為緣所生諸受；若不得地界，亦不得水、火、風、空、識界；若不得無明，亦不得行、識、名色、六處、觸、受、愛、取、有、生、老死愁嘆苦憂惱；若不得布施波羅蜜多，亦不得凈戒、安忍、精進、靜慮、般若波羅蜜多；若不得內空，亦不得外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空；若不得真如，亦不得法界、法性、不虛妄性、不變異性、平等性、離生性、法定、法住、實際、虛空界、不思議界；若不得四念住，亦不得四正斷、四神足、五根、五力、七等覺支、八圣道支；若不得苦圣諦，亦不得集、滅、道圣諦；若不得四靜慮，亦不得四無量、四無色定；若不得空解脫門，亦不得無相、無愿解脫門；若不得八解脫，亦不得八勝處、九次第定、十遍處；若不得三摩地門，亦不得陀羅尼門；若不得五眼，亦不得六神通；若不得佛十力，亦不得四無所畏、四無礙解、大慈、大悲、大喜、大舍、十八佛不共法；若不得無忘失法，亦不得恒住舍性；若不得一切智，亦不得道相智、一切相智；若不得預流果，亦不得一來、不還、阿羅漢果；若不得獨覺菩提；若不得一切菩薩摩訶薩行；若不得諸佛無上正等菩提，云何能圓滿布施、凈戒、安忍、精進、靜慮、般若波羅蜜多？若不能圓滿布施、凈戒、安忍、精進、靜慮、般若波羅蜜多，云何能入菩薩摩訶薩正性離生位？若不能入菩薩摩訶薩正性離生位，云何能嚴凈佛土？若不能嚴凈佛土，云何能成熟有情？若不能成熟有情，云何能得一切智智？若不能得一切智智，云何能轉正法輪作諸佛事？若不能轉正法輪作諸佛事，云何能解脫無量百千俱胝那庾多諸有情類生死眾苦，及令證得常樂涅槃？” 
　　佛言：“善現，菩薩摩訶薩不為色故修行般若波羅蜜多，亦不為受、想、行、識故修行般若波羅蜜多。 
　　“善現，菩薩摩訶薩不為眼處故修行般若波羅蜜多，亦不為耳、鼻、舌、身、意處故修行般若波羅蜜多。 
　　“善現，菩薩摩訶薩不為色處故修行般若波羅蜜多，亦不為聲、香、味、觸、法處故修行般若波羅蜜多。 
　　“善現，菩薩摩訶薩不為眼界故修行般若波羅蜜多，亦不為耳、鼻、舌、身、意界故修行般若波羅蜜多。 
　　“善現，菩薩摩訶薩不為色界故修行般若波羅蜜多，亦不為聲、香、味、觸、法界故修行般若波羅蜜多。 
　　“善現，菩薩摩訶薩不為眼識界故修行般若波羅蜜多，亦不為耳、鼻、舌、身、意識界故修行般若波羅蜜多。 
　　“善現，菩薩摩訶薩不為眼觸故修行般若波羅蜜多，亦不為耳、鼻、舌、身、意觸故修行般若波羅蜜多。 
　　“善現，菩薩摩訶薩不為眼觸為緣所生諸受故修行般若波羅蜜多，亦不為耳、鼻、舌、身、意觸為緣所生諸受故修行般若波羅蜜多。 
　　“善現，菩薩摩訶薩不為地界故修行般若波羅蜜多，亦不為水、火、風、空、識界故修行般若波羅蜜多。 
　　“善現，菩薩摩訶薩不為無明故修行般若波羅蜜多，亦不為行、識、名色、六處、觸、受、愛、取、有、生、老死愁嘆苦憂惱故修行般若波羅蜜多。 
　　“善現，菩薩摩訶薩不為布施波羅蜜多故修行般若波羅蜜多，亦不為凈戒、安忍、精進、靜慮、般若波羅蜜多故修行般若波羅蜜多。 
　　“善現，菩薩摩訶薩不為內空故修行般若波羅蜜多，亦不為外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空故修行般若波羅蜜多。 
　　“善現，菩薩摩訶薩不為真如故修行般若波羅蜜多，亦不為法界、法性、不虛妄性、不變異性、平等性、離生性、法定、法住、實際、虛空界、不思議界故修行般若波羅蜜多。 
　　“善現，菩薩摩訶薩不為四念住故修行般若波羅蜜多，亦不為四正斷、四神足、五根、五力、七等覺支、八圣道支故修行般若波羅蜜多。 
　　“善現，菩薩摩訶薩不為苦圣諦故修行般若波羅蜜多，亦不為集、滅、道圣諦故修行般若波羅蜜多。 
　　“善現，菩薩摩訶薩不為四靜慮故修行般若波羅蜜多，亦不為四無量、四無色定故修行般若波羅蜜多。 
　　“善現，菩薩摩訶薩不為空解脫門故修行般若波羅蜜多，亦不為無相、無愿解脫門故修行般若波羅蜜多。 
　　“善現，菩薩摩訶薩不為八解脫故修行般若波羅蜜多，亦不為八勝處、九次第定、十遍處故修行般若波羅蜜多。 
　　“善現，菩薩摩訶薩不為三摩地門故修行般若波羅蜜多，亦不為陀羅尼門故修行般若波羅蜜多。 
　　“善現，菩薩摩訶薩不為五眼故修行般若波羅蜜多，亦不為六神通故修行般若波羅蜜多。 
　　“善現，菩薩摩訶薩不為佛十力故修行般若波羅蜜多，亦不為四無所畏、四無礙解、大慈、大悲、大喜、大舍、十八佛不共法故修行般若波羅蜜多。 
　　“善現，菩薩摩訶薩不為無忘失法故修行般若波羅蜜多，亦不為恒住舍性故修行般若波羅蜜多。 
　　“善現，菩薩摩訶薩不為一切智故修行般若波羅蜜多，亦不為道相智、一切相智故修行般若波羅蜜多。 
　　“善現，菩薩摩訶薩不為預流果故修行般若波羅蜜多，亦不為一來、不還、阿羅漢果故修行般若波羅蜜多。 
　　“善現，菩薩摩訶薩不為獨覺菩提故修行般若波羅蜜多。 
　　“善現，菩薩摩訶薩不為一切菩薩摩訶薩行故修行般若波羅蜜多。 
　　“善現，菩薩摩訶薩不為諸佛無上正等菩提故修行般若波羅蜜多。”  
　　具壽善現白佛言：“世尊，菩薩摩訶薩為何事故修行般若波羅蜜多？” 
　　佛言：“善現，菩薩摩訶薩無所為故修行般若波羅蜜多。所以者何？善現，一切法無所為、無所作，般若波羅蜜多亦無所為、無所作，無上正等菩提亦無所為、無所作，菩薩摩訶薩亦無所為、無所作。如是，善現，菩薩摩訶薩應以無所為、無所作而為方便修行般若波羅蜜多。”  
　　具壽善現白佛言：“世尊，若一切法皆無所為、無所作，不應安立三乘差別，謂聲聞乘、若獨覺乘、若無上乘。” 
　　佛言：“善現，非無所為、無所作法安立可得，要有所為、有所作法安立可得。所以者何？善現，有諸愚夫無聞異生，執著色，亦執著受、想、行、識；執著眼處，亦執著耳、鼻、舌、身、意處；執著色處，亦執著聲、香、味、觸、法處；執著眼界，亦執著耳、鼻、舌、身、意界；執著色界，亦執著聲、香、味、觸、法界；執著眼識界，亦執著耳、鼻、舌、身、意識界；執著眼觸，亦執著耳、鼻、舌、身、意觸；執著眼觸為緣所生諸受，亦執著耳、鼻、舌、身、意觸為緣所生諸受；執著地界，亦執著水、火、風、空、識界；執著無明，亦執著行、識、名色、六處、觸、受、愛、取、有、生、老死愁嘆苦憂惱；執著布施波羅蜜多，亦執著凈戒、安忍、精進、靜慮、般若波羅蜜多；執著內空，亦執著外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空；執著真如，亦執著法界、法性、不虛妄性、不變異性、平等性、離生性、法定、法住、實際、虛空界、不思議界；執著四念住，亦執著四正斷、四神足、五根、五力、七等覺支、八圣道支；執著苦圣諦，亦執著集、滅、道圣諦；執著四靜慮，亦執著四無量、四無色定；執著空解脫門，亦執著無相、無愿解脫門；執著八解脫，亦執著八勝處、九次第定、十遍處；執著三摩地門，亦執著陀羅尼門；執著五眼，亦執著六神通；執著佛十力，亦執著四無所畏、四無礙解、大慈、大悲、大喜、大舍、十八佛不共法；執著無忘失法，亦執著恒住舍性；執著一切智，亦執著道相智、一切相智；執著預流果，亦執著一來、不還、阿羅漢果；執著獨覺菩提；執著一切菩薩摩訶薩行；執著諸佛無上正等菩提。 
　　“善現，是諸愚夫無聞異生，由執著故，念色得色，念受、想、行、識得受、想、行、識；念眼處得眼處，念耳、鼻、舌、身、意處得耳、鼻、舌、身、意處；念色處得色處，念聲、香、味、觸、法處得聲、香、味、觸、法處；念眼界得眼界，念耳、鼻、舌、身、意界得耳、鼻、舌、身、意界；念色界得色界，念聲、香、味、觸、法界得聲、香、味、觸、法界；念眼識界得眼識界，念耳、鼻、舌、身、意識界得耳、鼻、舌、身、意識界；念眼觸得眼觸，念耳、鼻、舌、身、意觸得耳、鼻、舌、身、意觸；念眼觸為緣所生諸受得眼觸為緣所生諸受，念耳、鼻、舌、身、意觸為緣所生諸受得耳、鼻、舌、身、意觸為緣所生諸受；念地界得地界，念水、火、風、空、識界得水、火、風、空、識界；念無明得無明，念行、識、名色、六處、觸、受、愛、取、有、生、老死愁嘆苦憂惱得行乃至老死愁嘆苦憂惱；念布施波羅蜜多得布施波羅蜜多，念凈戒、安忍、精進、靜慮、般若波羅蜜多得凈戒乃至般若波羅蜜多；念內空得內空，念外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空得外空乃至無性自性空；念真如得真如，念法界、法性、不虛妄性、不變異性、平等性、離生性、法定、法住、實際、虛空界、不思議界得法界乃至不思議界；念苦圣諦得苦圣諦，念集、滅、道圣諦得集、滅、道圣諦；念四念住得四念住，念四正斷、四神足、五根、五力、七等覺支、八圣道支得四正斷乃至八圣道支；念四靜慮得四靜慮，念四無量、四無色定得四無量、四無色定；念八解脫得八解脫，念八勝處、九次第定、十遍處得八勝處、九次第定、十遍處；念一切三摩地門得一切三摩地門，念一切陀羅尼門得一切陀羅尼門；念空解脫門得空解脫門，念無相、無愿解脫門得無相、無愿解脫門；念五眼得五眼，念六神通得六神通；念佛十力得佛十力，念四無所畏、四無礙解、大慈、大悲、大喜、大舍、十八佛不共法得四無所畏乃至十八佛不共法；念無忘失法得無忘失法，念恒住舍性得恒住舍性；念一切智得一切智，念道相智、一切相智得道相智、一切相智；念預流果得預流果，念一來、不還、阿羅漢果得一來、不還、阿羅漢果；念獨覺菩提得獨覺菩提；念一切菩薩摩訶薩行得一切菩薩摩訶薩行；念諸佛無上正等菩提得諸佛無上正等菩提。 
　　“善現，是諸愚夫無聞異生作如是念：‘色實可得，受、想、行、識亦實可得，我當決定證得無上正等菩提，脫諸有情生死眾苦，令獲究竟常樂涅槃。眼處實可得，耳、鼻、舌、身、意處亦實可得，我當決定證得無上正等菩提，脫諸有情生死眾苦，令獲究竟常樂涅槃。色處實可得，聲、香、味、觸、法處亦實可得，我當決定證得無上正等菩提，脫諸有情生死眾苦，令獲究竟常樂涅槃。眼界實可得，耳、鼻、舌、身、意界亦實可得，我當決定證得無上正等菩提，脫諸有情生死眾苦，令獲究竟常樂涅槃。色界實可得，聲、香、味、觸、法界亦實可得，我當決定證得無上正等菩提，脫諸有情生死眾苦，令獲究竟常樂涅槃。眼識界實可得，耳、鼻、舌、身、意識界亦實可得，我當決定證得無上正等菩提，脫諸有情生死眾苦，令獲究竟常樂涅槃。眼觸實可得，耳、鼻、舌、身、意觸亦實可得，我當決定證得無上正等菩提，脫諸有情生死眾苦，令獲究竟常樂涅槃。眼觸為緣所生諸受實可得，耳、鼻、舌、身、意觸為緣所生諸受亦實可得，我當決定證得無上正等菩提，脫諸有情生死眾苦，令獲究竟常樂涅槃。地界實可得，水、火、風、空、識界亦實可得，我當決定證得無上正等菩提，脫諸有情生死眾苦，令獲究竟常樂涅槃。無明實可得，行、識、名色、六處、觸、受、愛、取、有、生、老死愁嘆苦憂惱亦實可得，我當決定證得無上正等菩提，脫諸有情生死眾苦，令獲究竟常樂涅槃。布施波羅蜜多實可得，凈戒、安忍、精進、靜慮、般若波羅蜜多亦實可得，我當決定證得無上正等菩提，脫諸有情生死眾苦，令獲究竟常樂涅槃。內空實可得，外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空亦實可得，我當決定證得無上正等菩提，脫諸有情生死眾苦，令獲究竟常樂涅槃。真如實可得，法界、法性、不虛妄性、不變異性、平等性、離生性、法定、法住、實際、虛空界、不思議界亦實可得，我當決定證得無上正等菩提，脫諸有情生死眾苦，令獲究竟常樂涅槃。苦圣諦實可得，集、滅、道圣諦亦實可得，我當決定證得無上正等菩提，脫諸有情生死眾苦，令獲究竟常樂涅槃。四念住實可得，四正斷、四神足、五根、五力、七等覺支、八圣道支亦實可得，我當決定證得無上正等菩提，脫諸有情生死眾苦，令獲究竟常樂涅槃。四靜慮實可得，四無量、四無色定亦實可得，我當決定證得無上正等菩提，脫諸有情生死眾苦，令獲究竟常樂涅槃。八解脫實可得，八勝處、九次第定、十遍處亦實可得，我當決定證得無上正等菩提，脫諸有情生死眾苦，令獲究竟常樂涅槃。一切三摩地門實可得，一切陀羅尼門亦實可得，我當決定證得無上正等菩提，脫諸有情生死眾苦，令獲究竟常樂涅槃。空解脫門實可得，無相、無愿解脫門亦實可得，我當決定證得無上正等菩提，脫諸有情生死眾苦，令獲究竟常樂涅槃。五眼實可得，六神通亦實可得，我當決定證得無上正等菩提，脫諸有情生死眾苦，令獲究竟常樂涅槃。佛十力實可得，四無所畏、四無礙解、大慈、大悲、大喜、大舍、十八佛不共法亦實可得，我當決定證得無上正等菩提，脫諸有情生死眾苦，令獲究竟常樂涅槃。無忘失法實可得，恒住舍性亦實可得，我當決定證得無上正等菩提，脫諸有情生死眾苦，令獲究竟常樂涅槃。一切智實可得，道相智、一切相智亦實可得，我當決定證得無上正等菩提，脫諸有情生死眾苦，令獲究竟常樂涅槃。預流果實可得，一來、不還、阿羅漢果亦實可得，我當決定證得無上正等菩提，脫諸有情生死眾苦，令獲究竟常樂涅槃。獨覺菩提實可得，我當決定證得無上正等菩提，脫諸有情生死眾苦，令獲究竟常樂涅槃。一切菩薩摩訶薩行實可得，我當決定證得無上正等菩提，脫諸有情生死眾苦，令獲究竟常樂涅槃。諸佛無上正等菩提實可得，我當決定證得無上正等菩提，脫諸有情生死眾苦，令獲究竟常樂涅槃。’ 
　　“善現，是諸愚夫無聞異生，顛倒因緣作如是念則為謗佛。何以故？ 
　　“善現，佛以五眼求色尚不可得，求受、想、行、識亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求眼處尚不可得，求耳、鼻、舌、身、意處亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求色處尚不可得，求聲、香、味、觸、法處亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求眼界尚不可得，求耳、鼻、舌、身、意界亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求色界尚不可得，求聲、香、味、觸、法界亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求眼識界尚不可得，求耳、鼻、舌、身、意識界亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求眼觸尚不可得，求耳、鼻、舌、身、意觸亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求眼觸為緣所生諸受尚不可得，求耳、鼻、舌、身、意觸為緣所生諸受亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求地界尚不可得，求水、火、風、空、識界亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求無明尚不可得，求行、識、名色、六處、觸、受、愛、取、有、生、老死愁嘆苦憂惱亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求布施波羅蜜多尚不可得，求凈戒、安忍、精進、靜慮、般若波羅蜜多亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求內空尚不可得，求外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求真如尚不可得，求法界、法性、不虛妄性、不變異性、平等性、離生性、法定、法住、實際、虛空界、不思議界亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求苦圣諦尚不可得，求集、滅、道圣諦亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求四念住尚不可得，求四正斷、四神足、五根、五力、七等覺支、八圣道支亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求四靜慮尚不可得，求四無量、四無色定亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求八解脫尚不可得，求八勝處、九次第定、十遍處亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求一切三摩地門尚不可得，求一切陀羅尼門亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求空解脫門尚不可得，求無相、無愿解脫門亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求五眼尚不可得，求六神通亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求佛十力尚不可得，求四無所畏、四無礙解、大慈、大悲、大喜、大舍、十八佛不共法亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求無忘失法尚不可得，求恒住舍性亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求一切智尚不可得，求道相智、一切相智亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求預流果尚不可得，求一來、不還、阿羅漢果亦尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求獨覺菩提尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求一切菩薩摩訶薩行尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。 
　　“善現，佛以五眼求諸佛無上正等菩提尚不可得，若有決定當得無上正等菩提，及脫有情生死眾苦，令獲究竟常樂涅槃，無有是處。”  
　　具壽善現白佛言：“世尊，若諸如來、應、正等覺皆以五眼求色不可得，求受、想、行、識亦不可得；求眼處不可得，求耳、鼻、舌、身、意處亦不可得；求色處不可得，求聲、香、味、觸、法處亦不可得；求眼界不可得，求耳、鼻、舌、身、意界亦不可得；求色界不可得，求聲、香、味、觸、法界亦不可得；求眼識界不可得，求耳、鼻、舌、身、意識界亦不可得；求眼觸不可得，求耳、鼻、舌、身、意觸亦不可得；求眼觸為緣所生諸受不可得，求耳、鼻、舌、身、意觸為緣所生諸受亦不可得；求地界不可得，求水、火、風、空、識界亦不可得；求無明不可得，求行、識、名色、六處、觸、受、愛、取、有、生、老死愁嘆苦憂惱亦不可得；求布施波羅蜜多不可得，求凈戒、安忍、精進、靜慮、般若波羅蜜多亦不可得；求內空不可得，求外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空亦不可得；求真如不可得，求法界、法性、不虛妄性、不變異性、平等性、離生性、法定、法住、實際、虛空界、不思議界亦不可得；求四念住不可得，求四正斷、四神足、五根、五力、七等覺支、八圣道支亦不可得；求苦圣諦不可得，求集、滅、道圣諦亦不可得；求四靜慮不可得，求四無量、四無色定亦不可得；求空解脫門不可得，求無相、無愿解脫門亦不可得；求八解脫不可得，求八勝處、九次第定、十遍處亦不可得；求三摩地門不可得，求陀羅尼門亦不可得；求五眼不可得，求六神通亦不可得；求佛十力不可得，求四無所畏、四無礙解、大慈、大悲、大喜、大舍、十八佛不共法亦不可得；求無忘失法不可得，求恒住舍性亦不可得；求一切智不可得，求道相智、一切相智亦不可得；求預流果不可得，求一來、不還、阿羅漢果亦不可得；求獨覺菩提不可得；求一切菩薩摩訶薩行不可得；求諸佛無上正等菩提不可得故，諸有情類亦不可得，則定無有證得無上正等菩提，及脫有情生死眾苦，令獲究竟常樂涅槃，云何世尊證得無上正等菩提，安立有情三聚差別，謂正性定聚、邪性定聚及不定聚？” 
　　佛言：“善現，我以五眼如實觀察，決定無我能證無上正等菩提，安立有情三聚差別，謂正性定聚、邪性定聚及不定聚，然諸有情愚癡顛倒，于非實法起實法想，于非實有情起實有情想，我為遣除彼虛妄執，依世俗說不依勝義。”  
大般若波羅蜜多經卷第三百六十三 初分多問不二品第六十一之十三  
　　具壽善現復白佛言：“世尊，為住勝義證得無上正等菩提耶？” 
　　“不也，善現。” 
　　“世尊，為住顛倒證得無上正等菩提耶？” 
　　“不也，善現。” 
　　“世尊，若不住勝義證得無上正等菩提，亦不住顛倒證得無上正等菩提者，將無世尊不證得無上正等菩提耶？” 
　　“不也，善現。我雖證得無上正等菩提，然不住有為界，亦不住無為界。善現，如諸如來所變化者，雖不住有為界，亦不住無為界，然有去來坐立等事。 
　　“善現，是所化者，若行布施波羅蜜多，亦行凈戒、安忍、精進、靜慮、般若波羅蜜多。是所化者，若住內空，亦住外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空。是所化者，若住真如，亦住法界、法性、不虛妄性、不變異性、平等性、離生性、法定、法住、實際、虛空界、不思議界。是所化者，若修四念住，亦修四正斷、四神足、五根、五力、七等覺支、八圣道支。是所化者，若住苦圣諦，亦住集、滅、道圣諦。是所化者，若修四靜慮，亦修四無量、四無色定。是所化者，若修八解脫，亦修八勝處、九次第定、十遍處。是所化者，若修一切三摩地門，亦修一切陀羅尼門。是所化者，若修空解脫門，亦修無相、無愿解脫門。是所化者，若修五眼，亦修六神通。是所化者，若修佛十力，亦修四無所畏、四無礙解、大慈、大悲、大喜、大舍、十八佛不共法。是所化者，若修無忘失法，亦修恒住舍性。是所化者，若修一切智，亦修道相智、一切相智。是所化者，若證無上正等菩提，轉妙法輪作諸佛事。是所化者，復轉化作無量有情，于中建立正性定等三聚差別。 
　　“善現，于汝意云何？是諸如來所變化者，為實有去來乃至行住，修證無上正等菩提，轉妙法輪作諸佛事，安立三聚有差別不？” 
　　善現白言：“不也，世尊。不也，善逝。” 
　　佛言：“善現，如來亦爾，知一切法皆如變化，說一切法皆如變化，雖有所作而無真實，雖度有情而無所度，如所化者度化有情。如是，善現，菩薩摩訶薩修行般若波羅蜜多，應知諸佛所變化者，雖有所為而無執著。” 
　　具壽善現白佛言：“世尊，若一切法皆如變化，如來亦爾，佛與化人有何差別？” 
　　佛言：“善現，佛與化人及一切法等無差別。何以故？善現，佛所作業，佛所化人亦能作故。” 
　　善現白言：“設無有佛，佛所化人能作業不？” 
　　佛言：“能作。” 
　　善現白言：“其事云何？” 
　　佛言：“善現，如過去世有一如來、應、正等覺名善寂慧，自應度者皆已度訖，時無菩薩堪受佛記，遂化作一佛令住世間，自入無余依大涅槃界。時，彼化佛于半劫中作諸佛事，過半劫已，授一菩薩摩訶薩記現入涅槃。爾時，天、人、阿素洛等，皆謂彼佛今入涅槃，然化佛身實無起滅。如是，善現，菩薩摩訶薩修行般若波羅蜜多，應信諸法皆如變化。”  
　　具壽善現白佛言：“世尊，若如來身與化無異，云何能作真凈福田？若諸有情為解脫故，于如來所恭敬供養，其福無盡，乃至最后入無余依般涅槃界，如是若有為解脫故供養化佛，所獲福聚亦應無盡，乃至最后入無余依般涅槃界？” 
　　佛言：“善現，如如來身由法性故，能與天、人、阿素洛等作凈福田，化佛亦爾，由法性故，能與天、人、阿素洛等作凈福田。如如來身受他供養，令彼施主窮生死際其福無盡，如是化佛受他供養，亦令施主窮生死際其福無盡。 
　　“善現，且置供養如來及與化佛所獲福聚，若善男子、善女人等，于如來所起慈敬心思惟憶念，是善男子、善女人等善根無盡，乃至最后作苦邊際。善現，復置以慈敬心憶念如來所獲福聚，若善男子、善女人等為供養佛，下至一花用散虛空，是善男子、善女人等善根無盡，乃至最后作苦邊際。善現，復置為供養佛下至一花用散虛空所獲福聚，若善男子、善女人等下至一稱南謨佛陀，是善男子、善女人等善根無盡，乃至最后作苦邊際。如是，善現，于如來所恭敬供養，獲如是等大功德利其量難測。是故，善現當知，如來與化佛身等無差別，諸法法性為定量故。 
　　“如是，善現，菩薩摩訶薩應以諸法法性而為定量，修行般若波羅蜜多，善巧方便入諸法法性已，而于諸法不壞法性，謂不分別：此是般若波羅蜜多，此是般若波羅蜜多法性；此是靜慮、精進、安忍、凈戒、布施波羅蜜多，此是靜慮乃至布施波羅蜜多法性。此是內空，此是內空法性；此是外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空，此是外空乃至無性自性空法性。此是真如，此是真如法性；此是法界、法性、不虛妄性、不變異性、平等性、離生性、法定、法住、實際、虛空界、不思議界，此是法界乃至不思議界法性。此是四念住，此是四念住法性；此是四正斷、四神足、五根、五力、七等覺支、八圣道支，此是四正斷乃至八圣道支法性。此是苦圣諦，此是苦圣諦法性；此是集、滅、道圣諦，此是集、滅、道圣諦法性。此是四靜慮，此是四靜慮法性；此是四無量、四無色定，此是四無量、四無色定法性。此是八解脫，此是八解脫法性；此是八勝處、九次第定、十遍處，此是八勝處、九次第定、十遍處法性。此是一切三摩地門，此是一切三摩地門法性；此是一切陀羅尼門，此是一切陀羅尼門法性。此是空解脫門，此是空解脫門法性，此是無相、無愿解脫門，此是無相、無愿解脫門法性。此是五眼，此是五眼法性；此是六神通，此是六神通法性。此是佛十力，此是佛十力法性；此是四無所畏、四無礙解、大慈、大悲、大喜、大舍、十八佛不共法，此是四無所畏乃至十八佛不共法法性。此是無忘失法，此是無忘失法法性；此是恒住舍性，此是恒住舍性法性。此是一切智，此是一切智法性；此是道相智、一切相智，此是道相智、一切相智法性。此是預流果，此是預流果法性；此是一來、不還、阿羅漢果，此是一來、不還、阿羅漢果法性。此是獨覺菩提，此是獨覺菩提法性。此是一切菩薩摩訶薩行，此是一切菩薩摩訶薩行法性。此是諸佛無上正等菩提，此是諸佛無上正等菩提法性。 
　　“善現，菩薩摩訶薩修行般若波羅蜜多，不應如是分別諸法法性差別而壞法性。”  
　　具壽善現白佛言：“世尊，若菩薩摩訶薩不應壞諸法法性，云何如來自壞諸法法性？謂佛常說：此是色，此是受、想、行、識；此是眼處，此是耳、鼻、舌、身、意處；此是色處，此是聲、香、味、觸、法處；此是眼界，此是耳、鼻、舌、身、意界；此是色界，此是聲、香、味、觸、法界；此是眼識界，此是耳、鼻、舌、身、意識界；此是眼觸，此是耳、鼻、舌、身、意觸；此是眼觸為緣所生諸受，此是耳、鼻、舌、身、意觸為緣所生諸受；此是地界，此是水、火、風、空、識界；此是無明，此是行、識、名色、六處、觸、受、愛、取、有、生、老死愁嘆苦憂惱；此是內法，此是外法；此是善法，此是非善法；此是有漏法，此是無漏法；此是世間法，此是出世間法；此是共法，此是不共法；此是有諍法，此是無諍法；此是有為法，此是無為法。佛既曾說如是等法，將無自壞諸法法性？” 
　　佛言：“善現，我不自壞諸法法性，但以名相方便假說諸法法性，令諸有情而得悟入諸法法性無差別理。是故，善現，我曾不壞諸法法性。”  
　　具壽善現白佛言：“世尊，若佛但以名相宣說諸法法性，令諸有情而得悟入，云何佛于無名無相法，以名相說令他悟入耶？” 
　　佛言：“善現，我隨世俗假立名相方便，宣說諸法法性而無執著。善現，如諸愚夫聞說苦等，執著名相不知假說，非諸如來及佛弟子聞說苦等執著名相，然如實知隨世俗說無有真實諸法名相。善現，若諸圣者于名著名，于相著相，如是亦應于空著空，于無相著無相，于無愿著無愿，于真如著真如，于實際著實際，于法界著法界，于無為著無為。善現，是一切法但有假名、但有假相而無真實，圣者于中亦不住著，但假名相。如是，善現，菩薩摩訶薩住一切法，但假名相，應行般若波羅蜜多，而于其中不應住著。”  
　　具壽善現白佛言：“世尊，若一切法但有名相，菩薩摩訶薩為何事故發菩提心？既發心已受諸勤苦行菩薩行，修行布施波羅蜜多，修行凈戒、安忍、精進、靜慮、般若波羅蜜多；安住內空，安住外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空；安住真如，安住法界、法性、不虛妄性、不變異性、平等性、離生性、法定、法住、實際、虛空界、不思議界；修行四念住，修行四正斷、四神足、五根、五力、七等覺支、八圣道支；安住苦圣諦，安住集、滅、道圣諦；修行四靜慮，修行四無量、四無色定；修行八解脫，修行八勝處、九次第定、十遍處；修行一切三摩地門，修行一切陀羅尼門；修行空解脫門，修行無相、無愿解脫門；修行五眼，修行六神通；修行佛十力，修行四無所畏、四無礙解、大慈、大悲、大喜、大舍、十八佛不共法；修行無忘失法，修行恒住舍性；修行一切智，修行道相智、一切相智，皆令圓滿？” 
　　佛言：“善現，如汝所說，若一切法但有名相，菩薩摩訶薩為何事故發菩提心行菩薩行者，善現，以一切法但有名相，如是名相但假施設，名相性空，諸有情類顛倒執著，流轉生死不得解脫，是故菩薩摩訶薩發菩提心行菩薩行，漸次證得一切相智，轉正法輪以三乘法度脫有情，令出生死入無余依般涅槃界，而諸名相無生無滅，亦無住異施設可得。”  
　　爾時，具壽善現白佛言：“世尊，佛說一切相智為一切相智耶？” 
　　佛言：“善現，我說一切相智為一切相智。” 
　　具壽善現復白佛言：“世尊，如來常說一切智、道相智、一切相智，如是三智其相云何有何差別？” 
　　佛言：“善現，一切智者，是共聲聞及獨覺智。道相智者，是共菩薩摩訶薩智。一切相智者，是諸如來、應、正等覺不共妙智。” 
　　具壽善現復白佛言：“世尊，何緣一切智是共聲聞及獨覺智？” 
　　佛言：“善現，一切智者，謂五蘊、十二處、十八界等，聲聞、獨覺亦能了知，而不能知一切道相及一切法、一切種相。” 
　　具壽善現復白佛言：“世尊，何緣道相智是共菩薩摩訶薩智？” 
　　佛言：“善現，諸菩薩摩訶薩應學遍知一切道相，謂聲聞道相、獨覺道相、菩薩道相、如來道相，諸菩薩摩訶薩于此諸道常應修學令速圓滿，雖令此道作所應作，而不令其證于實際。” 
　　具壽善現復白佛言：“世尊，菩薩摩訶薩修如來道得圓滿已，豈于實際不作證耶？” 
　　佛言：“善現，諸菩薩摩訶薩若未圓滿嚴凈佛土、成熟有情，修諸大愿，猶于實際未應作證。若已圓滿嚴凈佛土、成熟有情，修諸大愿，于其實際乃應作證。” 
　　“世尊，菩薩摩訶薩為住于道證實際耶？” 
　　“不也，善現。” 
　　“世尊，菩薩摩訶薩為住非道證實際耶？” 
　　“不也，善現。” 
　　“世尊，菩薩摩訶薩為住道非道證實際耶？” 
　　“不也，善現。” 
　　“世尊，菩薩摩訶薩為住非道非非道證實際耶？” 
　　“不也，善現。” 
　　具壽善現白佛言：“世尊，若爾菩薩摩訶薩為何所住而證實際？” 
　　佛告善現：“于意云何？汝為住道得盡諸漏心解脫耶？” 
　　“不也，世尊。” 
　　“善現，汝為住非道得盡諸漏心解脫耶？” 
　　“不也，世尊。” 
　　“善現，汝為住道非道得盡諸漏心解脫耶？” 
　　“不也，世尊。” 
　　“善現，汝為住非道非非道得盡諸漏心解脫耶？” 
　　“不也，世尊。非我有住得盡諸漏心永解脫，然我盡漏心得解脫都無所住。” 
　　佛言：“善現，菩薩摩訶薩亦復如是，修行般若波羅蜜多，都無所住而證實際。” 
　　具壽善現復白佛言：“世尊，何緣一切相智名一切相智耶？” 
　　佛言：“善現，知一切法皆同一相，謂寂滅相，是故名為一切相智。復次，善現，諸行、狀、相能表諸法，如來如實能遍覺知，是故說名一切相智。” 
　　具壽善現白佛言：“世尊，若一切智、若道相智、若一切相智，如是三智諸煩惱斷有差別不？有有余斷、無余斷不？” 
　　佛言：“善現，非諸煩惱斷有差別，然諸如來、應、正等覺一切煩惱習氣相續皆已永斷，聲聞、獨覺習氣相續猶未永斷。” 
　　“世尊，諸煩惱斷得無為不？” 
　　“如是，善現。” 
　　“世尊，聲聞、獨覺不得無為，煩惱斷不？” 
　　“不也，善現。” 
　　“世尊，無為法中有差別不？” 
　　“不也，善現。” 
　　“世尊，若無為法無差別者，佛何故說一切如來、應、正等覺習氣相續皆已永斷，聲聞、獨覺習氣相續猶未永斷？” 
　　“善現，習氣相續實非煩惱，然諸聲聞及諸獨覺煩惱已斷，猶有少分似貪瞋癡身、語、意轉，即說此為習氣相續。此在愚夫異生相續能引無義，非在聲聞、獨覺相續能引無義，如是一切習氣相續，諸佛永無。”  
　　爾時，具壽善現白佛言：“世尊，道與涅槃俱無自性，佛何故說此是預流、此是一來、此是不還、此是阿羅漢、此是獨覺、此是菩薩摩訶薩、此是如來應正等覺？” 
　　佛言：“善現，若預流、若一來、若不還、若阿羅漢、若獨覺、若菩薩摩訶薩、若諸如來應正等覺，如是一切無為所顯。” 
　　“世尊，無為法中實有預流乃至如來、應、正等覺差別義不？” 
　　“不也，善現。” 
　　“世尊，若爾何故佛說預流乃至如來、應、正等覺一切皆是無為所顯？” 
　　“善現，我依世俗言說顯示，不依勝義，非勝義中可有顯示。何以故？善現，非勝義中有語言路、或分別慧，或復二種，然彼彼邊斷，立彼彼后際。”  
　　具壽善現白佛言：“世尊，既一切法自相皆空，前際尚無，況有后際，如何可立有后際耶？” 
　　佛言：“善現，如是，如是，如汝所說，諸所有法自相皆空，前際尚無，況有后際？立后際有，定無是處。然諸有情不能解了諸所有法自相皆空，為饒益彼方便為說：‘此是前際，此是后際。’然一切法自相空中，前際、后際俱不可得。如是，善現，菩薩摩訶薩達一切法自相空已，應行般若波羅蜜多。善現，若菩薩摩訶薩達一切法自相皆空，修行般若波羅蜜多，于諸法中無所執著，謂不執著內法、外法、善法、非善法、世間法、出世間法、有漏法、無漏法、有為法、無為法、若聲聞法、若獨覺法、若菩薩法、若如來法，如是一切皆不執著。”  
　　具壽善現白佛言：“世尊，如來常說般若波羅蜜多，般若波羅蜜多以何義故，名為般若波羅蜜多？” 
　　佛言：“善現，如是般若波羅蜜多，到一切法究竟彼岸故，名般若波羅蜜多。復次，善現，由此般若波羅蜜多，一切聲聞、獨覺、菩薩及諸如來應、正、等覺能到彼岸故，名般若波羅蜜多。復次，善現，一切如來、應、正等覺及諸菩薩摩訶薩眾，用是般若波羅蜜多，依勝義理分析諸法，如析諸色至極微量，猶不見有少實可得故，名般若波羅蜜多。復次，善現，于此般若波羅蜜多，包含真如、實際、法界故，名般若波羅蜜多。 
　　“復次，善現，非此般若波羅蜜多，有少分法若合若散、若有色若無色、若有見若無見、若有對若無對、若有漏若無漏、若有為若無為。所以者何？善現，如是般若波羅蜜多無色、無見、無對、一相，所謂無相故，名般若波羅蜜多。 
　　“復次，善現，如是般若波羅蜜多，能生一切殊勝善法，能發一切智慧辯才，能引一切世、出世樂故，名般若波羅蜜多。 
　　“復次，善現，如是般若波羅蜜多甚深堅實，不可動壞，若菩薩摩訶薩行是般若波羅蜜多，一切惡魔及彼眷屬、聲聞、獨覺、外道、梵志、惡友、怨讎皆不能壞。何以故？善現，由此般若波羅蜜多，辯一切法自相皆空，諸惡魔等皆不可得故，名般若波羅蜜多。善現，諸菩薩摩訶薩應如實行如是般若波羅蜜多甚深義趣。 
　　“復次，善現，若菩薩摩訶薩欲行般若波羅蜜多甚深義趣，應行無常義、苦義、空義、無我義，應行苦智義、集智義、滅智義、道智義，應行法智義、類智義、世俗智義、他心智義，應行盡智義、無生智義、如說智義。善現，諸菩薩摩訶薩為行般若波羅蜜多甚深義趣，應行般若波羅蜜多。”  
　　具壽善現白佛言：“世尊，此甚深般若波羅蜜多中義與非義俱不可得，云何菩薩摩訶薩為行般若波羅蜜多甚深義趣，應行般若波羅蜜多？” 
　　佛言：“善現，菩薩摩訶薩為行般若波羅蜜多甚深義趣，應作是念：‘我不應行貪欲義非義，我不應行瞋恚義非義，我不應行愚癡義非義，我不應行邪見義非義，我不應行邪定義非義，我不應行諸惡見趣義非義。’所以者何？善現，貪欲、瞋恚、愚癡、邪見、邪定、見趣、真如、實際，不與諸法為義非義。 
　　“復次，善現，菩薩摩訶薩為行般若波羅蜜多甚深義趣，應作是念：‘我不應行色義非義，我不應行受、想、行、識義非義；我不應行眼處義非義，我不應行耳、鼻、舌、身、意處義非義；我不應行色處義非義，我不應行聲、香、味、觸、法處義非義；我不應行眼界義非義，我不應行耳、鼻、舌、身、意界義非義；我不應行色界義非義，我不應行聲、香、味、觸、法界義非義；我不應行眼識界義非義，我不應行耳、鼻、舌、身、意識界義非義；我不應行眼觸義非義，我不應行耳、鼻、舌、身、意觸義非義；我不應行眼觸為緣所生諸受義非義，我不應行耳、鼻、舌、身意觸為緣所生諸受義非義；我不應行地界義非義，我不應行水、火、風、空、識界義非義；我不應行無明義非義，我不應行行、識、名色、六處、觸、受、愛、取、有、生、老死愁嘆苦憂惱義非義；我不應行布施波羅蜜多義非義，我不應行凈戒、安忍、精進、靜慮、般若波羅蜜多義非義；我不應行內空義非義，我不應行外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空義非義；我不應行真如義非義，我不應行法界、法性、不虛妄性、不變異性、平等性、離生性、法定、法住、實際、虛空界、不思議界義非義；我不應行四念住義非義；我不應行四正斷、四神足、五根、五力、七等覺支、八圣道支義非義；我不應行苦圣諦義非義，我不應行集、滅、道圣諦義非義；我不應行四靜慮義非義，我不應行四無量、四無色定義非義；我不應行八解脫義非義，我不應行八勝處、九次第定、十遍處義非義；我不應行一切三摩地門義非義，我不應行一切陀羅尼門義非義；我不應行空解脫門義非義，我不應行無相、無愿解脫門義非義；我不應行五眼義非義，我不應行六神通義非義；我不應行佛十力義非義，我不應行四無所畏、四無礙解、大慈、大悲、大喜、大舍、十八佛不共法義非義；我不應行無忘失法義非義，我不應行恒住舍性義非義；我不應行一切智義非義，我不應行道相智、一切相智義非義；我不應行預流果義非義，我不應行一來、不還、阿羅漢果義非義；我不應行獨覺菩提義非義；我不應行一切菩薩摩訶薩行義非義；我不應行諸佛無上正等菩提義非義。’ 
　　“所以者何？善現，如來得無上正等菩提時，不見有法能與少法為義非義。善現，如來出世若不出世，諸法法性、法住、法定、法爾常住，無法于法為義非義。如是，善現，菩薩摩訶薩應離義非義，常行般若波羅蜜多甚深義趣。”  
　　具壽善現白佛言：“世尊，何故般若波羅蜜多不與諸法為義非義？” 
　　佛言：“善現，甚深般若波羅蜜多，于有為法及無為法俱無所作，非恩非怨、無益無損，是故般若波羅蜜多不與諸法為義非義。”  
　　具壽善現復白佛言：“世尊，豈不諸佛及佛弟子、一切賢圣，皆以無為為第一義？” 
　　佛言：“善現，如是，如是，如汝所說，佛及弟子、一切賢圣，皆以無為法為第一義，然無為法不與諸法為益為損。善現，譬如虛空真如，不與諸法為益為損；菩薩摩訶薩甚深般若波羅蜜多亦復如是，不與諸法為益為損。是故般若波羅蜜多不與諸法為義非義。”  
　　具壽善現白佛言：“世尊，菩薩摩訶薩豈不要學甚深無為般若波羅蜜多，乃能證得一切智智？” 
　　佛言：“善現，如是，如是，如汝所說，菩薩摩訶薩要學甚深無為般若波羅蜜多，乃能證得一切智智，不以二法而為方便。” 
　　“世尊，為以不二法得不二法耶？” 
　　“不也，善現。” 
　　“世尊，為以二法得不二法耶？” 
　　“不也，善現。” 
　　“世尊，若無二法不以二法、不二法得，菩薩摩訶薩云何當得一切智智？” 
　　“善現，二、不二法俱不可得，是故所得一切智智，非有所得故得，亦非無所得故得，有所得法、無所得法不可得故，若如是知乃能證得一切智智。”  初分實說品第六十二之一  
　　爾時，具壽善現白佛言：“世尊，如是般若波羅蜜多極為甚深。世尊，諸菩薩摩訶薩不得有情，亦復不得有情施設，而為有情求趣無上正等菩提甚為難事。世尊，譬如有人欲于無色、無見、無對、無所依止空中種樹，彼極為難；諸菩薩摩訶薩亦復如是，不得有情，亦復不得有情施設，而為有情求趣無上正等菩提甚為難事。” 
　　佛言：“善現，如是，如是，如汝所說，如是般若波羅蜜多極為甚深，諸菩薩摩訶薩不得有情，亦復不得有情施設，而為有情求趣無上正等菩提甚為難事。 
　　“善現，諸菩薩摩訶薩雖不見有真實有情及彼施設，而諸有情愚癡顛倒執為實有，輪回生死受苦無窮，為度彼故求趣無上正等菩提，得菩提已斷彼我執，及令解脫生死眾苦。善現，譬如有人良田種樹，是人雖復不見此樹根莖、枝葉、花果、受者而種樹已，隨時溉灌勤守護之，此樹后時漸得生長，枝葉、花果皆悉茂盛，眾人受用愈疾獲安。善現，諸菩薩摩訶薩亦復如是，雖不見有有情佛果，而為有情求趣無上正等菩提，漸次修行布施、凈戒、安忍、精進、靜慮、般若波羅蜜多，既圓滿已證得無上正等菩提，令諸有情受用佛樹，諸葉花果各得饒益。 
　　“善現當知，葉饒益者，謂諸有情因此佛樹脫惡趣苦。花饒益者，謂諸有情因此佛樹或生剎帝利大族，或生婆羅門大族，或生長者大族，或生居士大族，或生四大王眾天，或生三十三天，或生夜摩天，或生睹史多天，或生樂變化天，或生他化自在天，或生梵眾天，或生梵輔天，或生梵會天，或生大梵天，或生光天，或生少光天，或生無量光天，或生極光凈天，或生凈天，或生少凈天，或生無量凈天，或生遍凈天，或生廣天，或生少廣天，或生無量廣天，或生廣果天，或生無煩天，或生無熱天，或生善現天，或生善見天，或生色究竟天，或生空無邊處天，或生識無邊處天，或生無所有處天，或生非想非非想處天。果饒益者，謂諸有情因此佛樹或住預流果，或住一來果，或住不還果，或住阿羅漢果，或住獨覺菩提，或住無上正等菩提。是諸有情得成佛已，復用佛樹枝葉、花果饒益有情，令諸有情脫惡趣苦得人天樂，漸次安立令入三乘般涅槃界，謂聲聞乘般涅槃界、或獨覺乘般涅槃界、或無上乘般涅槃界。善現，是菩薩摩訶薩雖作如是大饒益事，而都不見真實有情得涅槃者，唯見妄想眾苦寂滅。 
　　“如是，善現，諸菩薩摩訶薩修行般若波羅蜜多，不得有情及彼施設，然為除彼我執顛倒，求趣無上正等菩提，由此因緣甚為難事。”  
　　爾時，具壽善現白佛言：“世尊，當知菩薩摩訶薩即是如來、應、正等覺。何以故？世尊，因諸菩薩摩訶薩故，便能永斷一切地獄，亦能永斷一切傍生，亦能永斷一切鬼界，亦能永斷一切無暇，亦能永斷一切貧窮，亦能永斷一切劣趣，亦能永斷一切欲界、色、無色界。” 
　　佛言：“善現，如是，如是，如汝所說，應知菩薩摩訶薩即是如來、應、正等覺。 
　　“善現，若無菩薩摩訶薩發趣無上正等菩提，世間則無過去、未來、現在諸佛證得無上正等菩提，亦無獨覺出現于世，亦無阿羅漢出現于世，亦無不還出現于世，亦無一來出現于世，亦無預流出現于世，亦無有能永斷地獄，亦無有能永斷傍生，亦無有能永斷鬼界，亦無有能永斷無暇，亦無有能永斷貧窮，亦無有能永斷劣趣，亦無有能永斷欲界、色、無色界。 
　　“是故，善現，如汝所說，當知菩薩摩訶薩即是如來、應、正等覺者，如是如是應知菩薩摩訶薩即是如來、應、正等覺。何以故？善現，若由此真如施設如來，即由此真如施設獨覺；若由此真如施設獨覺，即由此真如施設聲聞；若由此真如施設聲聞，即由此真如施設一切賢圣；若由此真如施設一切賢圣，即由此真如施設色；若由此真如施設色，即由此真如施設受、想、行、識；若由此真如施設受、想、行、識，即由此真如施設眼處；若由此真如施設眼處，即由此真如施設耳、鼻、舌、身、意處；若由此真如施設耳、鼻、舌、身、意處，即由此真如施設色處；若由此真如施設色處，即由此真如施設聲、香、味、觸、法處；若由此真如施設聲、香、味、觸、法處，即由此真如施設眼界；若由此真如施設眼界，即由此真如施設耳、鼻、舌、身、意界；若由此真如施設耳、鼻、舌、身、意界，即由此真如施設色界；若由此真如施設色界，即由此真如施設聲、香、味、觸、法界；若由此真如施設聲、香、味、觸、法界，即由此真如施設眼識界；若由此真如施設眼識界，即由此真如施設耳、鼻、舌、身、意識界；若由此真如施設耳、鼻、舌、身、意識界，即由此真如施設眼觸；若由此真如施設眼觸，即由此真如施設耳、鼻、舌、身、意觸；若由此真如施設耳、鼻、舌、身、意觸，即由此真如施設眼觸為緣所生諸受；若由此真如施設眼觸為緣所生諸受，即由此真如施設耳、鼻、舌、身、意觸為緣所生諸受；若由此真如施設耳、鼻、舌、身、意觸為緣所生諸受，即由此真如施設地界。  
大般若波羅蜜多經卷第三百六十四 初分實說品第六十二之二  
　　“若由此真如施設地界，即由此真如施設水、火、風、空、識界；若由此真如施設水、火、風、空、識界，即由此真如施設無明；若由此真如施設無明，即由此真如施設行、識、名色、六處、觸、受、愛、取、有、生、老死愁嘆苦憂惱；若由此真如施設行乃至老死愁嘆苦憂惱，即由此真如施設布施波羅蜜多；若由此真如施設布施波羅蜜多，即由此真如施設凈戒、安忍、精進、靜慮、般若波羅蜜多；若由此真如施設凈戒乃至般若波羅蜜多，即由此真如施設內空；若由此真如施設內空，即由此真如施設外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空；若由此真如施設外空乃至無性自性空，即由此真如施設四念住；若由此真如施設四念住，即由此真如施設四正斷、四神足、五根、五力、七等覺支、八圣道支；若由此真如施設四正斷乃至八圣道支，即由此真如施設苦圣諦；若由此真如施設苦圣諦，即由此真如施設集、滅、道圣諦；若由此真如施設集、滅、道圣諦，即由此真如施設四靜慮；若由此真如施設四靜慮，即由此真如施設四無量、四無色定；若由此真如施設四無量、四無色定，即由此真如施設八解脫；若由此真如施設八解脫，即由此真如施設八勝處、九次第定、十遍處；若由此真如施設八勝處、九次第定、十遍處，即由此真如施設一切三摩地門；若由此真如施設一切三摩地門，即由此真如施設一切陀羅尼門；若由此真如施設一切陀羅尼門，即由此真如施設空解脫門；若由此真如施設空解脫門，即由此真如施設無相、無愿解脫門；若由此真如施設無相、無愿解脫門，即由此真如施設五眼；若由此真如施設五眼，即由此真如施設六神通；若由此真如施設六神通，即由此真如施設佛十力；若由此真如施設佛十力，即由此真如施設四無所畏、四無礙解、大慈、大悲、大喜、大舍、十八佛不共法；若由此真如施設四無所畏乃至十八佛不共法，即由此真如施設無忘失法；若由此真如施設無忘失法，即由此真如施設恒住舍性；若由此真如施設恒住舍性，即由此真如施設一切智；若由此真如施設一切智，即由此真如施設道相智、一切相智；若由此真如施設道相智、一切相智，即由此真如施設一切菩薩摩訶薩行；若由此真如施設一切菩薩摩訶薩行，即由此真如施設諸佛無上正等菩提；若由此真如施設諸佛無上正等菩提，即由此真如施設有為界；若由此真如施設有為界，即由此真如施設無為界；若由此真如施設無為界，即由此真如施設一切如來、應、正等覺；若由此真如施設一切如來、應、正等覺，即由此真如施設一切菩薩摩訶薩；若由此真如施設一切菩薩摩訶薩，即由此真如施設一切有情；若由此真如施設一切有情，即由此真如施設一切法。 
　　“如是，善現，一切法真如，一切有情真如，一切如來、應、正等覺真如，一切菩薩摩訶薩真如實皆無異，由無異故說名真如。諸菩薩摩訶薩于此真如，修學圓滿證得無上正等菩提故，名如來、應、正等覺。是故，善現，應知菩薩摩訶薩即是如來、應、正等覺，以一切法、一切有情皆以真如為定量故。 
　　“如是，善現，菩薩摩訶薩應學真如甚深般若波羅蜜多。善現，諸菩薩摩訶薩若學真如甚深般若波羅蜜多，則能學一切法真如；若能學一切法真如，則能圓滿一切法真如；若能圓滿一切法真如，則于一切法真如得自在住；若于一切法真如得自在住，則能善知一切有情根性勝劣；若能善知一切有情根性勝劣，則能具知一切有情勝解差別；若能具知一切有情勝解差別，則知有情自業受果；若知有情自業受果，則能具足愿智；若能具足愿智，則能凈修三世妙智；若能凈修三世妙智，則能無倒行菩薩行；若能無倒行菩薩行，則能如實成熟有情；若能如實成熟有情，則能如實嚴凈佛土；若能如實嚴凈佛土，則能證得一切智智；若能證得一切智智，則能轉妙法輪；若能轉妙法輪，則能安立有情于三乘道；若能安立有情于三乘道，則令有情入無余依般涅槃界。 
　　“善現，諸菩薩摩訶薩見如是等自利利他一切功德，應發無上正等覺心勇猛精進，修行般若波羅蜜多堅固無退。” 
　　具壽善現白佛言：“世尊，若菩薩摩訶薩能發無上正等覺心，如說修行甚深般若波羅蜜多，世間天、人、阿素洛等，皆應稽首恭敬供養。” 
　　佛言：“善現，如是，如是，如汝所說，若菩薩摩訶薩能發無上正等覺心，如說修行甚深般若波羅蜜多，世間天、人、阿素洛等，皆應稽首恭敬供養。”  
　　爾時，具壽善現白佛言：“世尊，若菩薩摩訶薩普為度脫諸有情故，初發無上正等覺心，獲幾所福？” 
　　佛言：“善現，若菩薩摩訶薩普為度脫諸有情故，初發無上正等覺心，其所獲福無量無邊，算數譬喻所不能及。 
　　“善現，假使充滿小千世界一切有情皆趣聲聞或獨覺地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。何以故？善現，聲聞、獨覺皆因菩薩摩訶薩有，非菩薩摩訶薩因諸聲聞、獨覺而有。 
　　“善現，置小千界一切有情皆趣聲聞或獨覺地所獲福聚，假使充滿中千世界一切有情皆趣聲聞或獨覺地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，置中千界一切有情皆趣聲聞或獨覺地所獲福聚，假使充滿三千大千世界一切有情皆趣聲聞或獨覺地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，置大千界一切有情皆趣聲聞或獨覺地所獲福聚，假使充滿三千大千世界一切有情皆住凈觀地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，置大千界一切有情皆住凈觀地所獲福聚，假使充滿三千大千世界一切有情皆住種性地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，置大千界一切有情皆住種性地所獲福聚，假使充滿三千大千世界一切有情皆住第八地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，置大千界一切有情皆住第八地所獲福聚，假使充滿三千大千世界一切有情皆住見地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，置大千界一切有情皆住見地所獲福聚，假使充滿三千大千世界一切有情皆住薄地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，置大千界一切有情皆住薄地所獲福聚，假使充滿三千大千世界一切有情皆住離欲地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，置大千界一切有情皆住離欲地所獲福聚，假使充滿三千大千世界一切有情皆住已辦地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，置大千界一切有情皆住已辦地所獲福聚，假使充滿三千大千世界一切有情皆住獨覺地。于意云何？是諸有情其福多不？” 
　　善現答言：“甚多，世尊！甚多，善逝！彼所獲福無量無邊。” 
　　佛言：“善現，彼所獲福，于為度脫一切有情初發無上正等覺心一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，假使充滿三千大千世界一切有情皆為度脫諸有情故，初發無上正等覺心，是諸菩薩摩訶薩所獲福聚，于入菩薩正性離生一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，假使充滿三千大千世界一切有情皆入菩薩正性離生，是諸菩薩摩訶薩所獲福聚，于行菩提向一菩薩摩訶薩所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。 
　　“善現，假使充滿三千大千世界一切有情皆行菩提向，是諸菩薩摩訶薩所獲福聚，于一如來、應、正等覺所獲福聚，百分不及一，千分不及一，百千分不及一，俱胝分不及一，百俱胝分不及一，千俱胝分不及一，百千俱胝那庾多分亦不及一。”  
　　爾時，具壽善現白佛言：“世尊，初發無上正等覺心菩薩摩訶薩何所思惟？” 
　　佛言：“善現，初發無上正等覺心菩薩摩訶薩恒正思惟一切相智。”  
　　具壽善現復白佛言：“世尊，一切相智有何性？一切相智何所緣？何增上？何行相？有何相？” 
　　佛言：“善現，一切相智無性為性，無相無因，無所警覺，無生無現。又汝所問‘一切相智何所緣？何增上？何行相？有何相？’者，善現，一切相智無性為所緣，正念為增上，寂靜為行相，無相為相。善現，一切相智如是所緣，如是增上，如是行相，如是相。”  
　　具壽善現復白佛言：“世尊，為但一切相智無性為性？為色、受、想、行、識亦無性為性？為眼處、耳、鼻、舌、身、意處亦無性為性？為色處、聲、香、味、觸、法處亦無性為性？為眼界、耳、鼻、舌、身、意界亦無性為性？為色界、聲、香、味、觸、法界亦無性為性？為眼識界、耳、鼻、舌、身、意識界亦無性為性？為眼觸、耳、鼻、舌、身、意觸亦無性為性？為眼觸為緣所生諸受、耳、鼻、舌、身、意觸為緣所生諸受亦無性為性？為地界、水、火、風、空、識界亦無性為性？為無明、行、識、名色、六處、觸、受、愛、取、有、生、老死愁嘆苦憂惱亦無性為性？為內法、外法亦無性為性？為四靜慮、四無量、四無色定亦無性為性？為四念住、四正斷、四神足、五根、五力、七等覺支、八圣道支亦無性為性？為空解脫門、無相、無愿解脫門亦無性為性？為八解脫、八勝處、九次第定、十遍處亦無性為性？為布施波羅蜜多、凈戒、安忍、精進、靜慮、般若波羅蜜多亦無性為性？為內空、外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空亦無性為性？為苦圣諦、集、滅、道圣諦亦無性為性？為一切三摩地門、一切陀羅尼門亦無性為性？為佛十力、四無所畏、四無礙解、十八佛不共法亦無性為性？為大慈、大悲、大喜、大舍亦無性為性？為無忘失法、恒住舍性亦無性為性？為一切智、道相智亦無性為性？為初眼、第二、第三、第四、第五眼亦無性為性？為初神通、第二、第三、第四、第五、第六神通亦無性為性？為有為界、無為界亦無性為性？” 
　　佛言：“善現，非但一切相智無性為性，色、受、想、行、識亦無性為性，眼處、耳、鼻、舌、身、意處亦無性為性，色處、聲、香、味、觸法處亦無性為性，眼界、耳、鼻、舌、身、意界亦無性為性，色界、聲、香、味、觸、法界亦無性為性，眼識界、耳、鼻、舌、身、意識界亦無性為性，眼觸、耳、鼻、舌、身、意觸亦無性為性，眼觸為緣所生諸受、耳、鼻、舌、身、意觸為緣所生諸受亦無性為性，地界、水、火、風、空、識界亦無性為性，無明、行、識、名色、六處、觸、受、愛、取、有、生、老死愁嘆苦憂惱亦無性為性，內法、外法亦無性為性，四靜慮、四無量、四無色定亦無性為性，四念住、四正斷、四神足、五根、五力、七等覺支、八圣道支亦無性為性，空解脫門、無相、無愿解脫門亦無性為性，八解脫、八勝處、九次第定、十遍處亦無性為性，布施波羅蜜多、凈戒、安忍、精進、靜慮、般若波羅蜜多亦無性為性，內空、外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空亦無性為性，苦圣諦、集、滅、道圣諦亦無性為性，一切三摩地門、一切陀羅尼門亦無性為性，佛十力、四無所畏、四無礙解、十八佛不共法亦無性為性，大慈、大悲、大喜、大舍亦無性為性，無忘失法、恒住舍性亦無性為性，一切智、道相智亦無性為性，初眼、第二、第三、第四、第五眼亦無性為性，初神通、第二、第三、第四、第五、第六神通亦無性為性，有為界、無為界亦無性為性。”  
　　具壽善現白佛言：“世尊，何緣一切相智無性為性？何緣色、受、想、行、識亦無性為性？何緣眼處、耳、鼻、舌、身、意處亦無性為性？何緣色處、聲、香、味、觸、法處亦無性為性？何緣眼界、耳、鼻、舌、身、意界亦無性為性？何緣色界、聲、香、味、觸、法界亦無性為性？何緣眼識界、耳、鼻、舌、身、意識界亦無性為性？何緣眼觸、耳、鼻、舌、身、意觸亦無性為性？何緣眼觸為緣所生諸受、耳、鼻、舌、身、意觸為緣所生諸受亦無性為性？何緣地界、水、火、風、空、識界亦無性為性？何緣無明、行、識、名色、六處、觸、受、愛、取、有、生、老死愁嘆苦憂惱亦無性為性？何緣內法、外法亦無性為性？何緣四靜慮、四無量、四無色定亦無性為性？何緣四念住、四正斷、四神足、五根、五力、七等覺支、八圣道支亦無性為性？何緣空解脫門、無相、無愿解脫門亦無性為性？何緣八解脫、八勝處、九次第定、十遍處亦無性為性？何緣布施波羅蜜多、凈戒、安忍、精進、靜慮、般若波羅蜜多亦無性為性？何緣內空、外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空亦無性為性？何緣苦圣諦、集、滅、道圣諦亦無性為性？何緣一切三摩地門、一切陀羅尼門亦無性為性？何緣佛十力、四無所畏、四無礙解、十八佛不共法亦無性為性？何緣大慈、大悲、大喜、大舍亦無性為性？何緣無忘失法、恒住舍性亦無性為性？何緣一切智、道相智亦無性為性？何緣初眼、第二、第三、第四、第五眼亦無性為性？何緣初神通、第二、第三、第四、第五、第六神通亦無性為性？何緣有為界、無為界亦無性為性？” 
　　佛言：“善現，一切相智自性無故，若法自性無，是法無性為性。色、受、想、行、識自性無故，若法自性無，是法無性為性。眼處、耳、鼻、舌、身、意處自性無故，若法自性無，是法無性為性。色處、聲、香、味、觸、法處自性無故，若法自性無，是法無性為性。眼界、耳、鼻、舌、身、意界自性無故，若法自性無，是法無性為性。色界、聲、香、味、觸、法界自性無故，若法自性無，是法無性為性。眼識界、耳、鼻、舌、身、意識界自性無故，若法自性無，是法無性為性。眼觸、耳、鼻、舌、身、意觸自性無故，若法自性無，是法無性為性。眼觸為緣所生諸受、耳、鼻、舌、身、意觸為緣所生諸受自性無故，若法自性無，是法無性為性。地界、水、火、風、空、識界自性無故，若法自性無，是法無性為性。無明、行、識、名色、六處、觸、受、愛、取、有、生、老死愁嘆苦憂惱自性無故，若法自性無，是法無性為性。內法、外法自性無故，若法自性無，是法無性為性。四靜慮、四無量、四無色定自性無故，若法自性無，是法無性為性。四念住、四正斷、四神足、五根、五力、七等覺支、八圣道支自性無故，若法自性無，是法無性為性。空解脫門、無相、無愿解脫門自性無故，若法自性無，是法無性為性。八解脫、八勝處、九次第定、十遍處自性無故，若法自性無，是法無性為性。布施波羅蜜多、凈戒、安忍、精進、靜慮、般若波羅蜜多自性無故，若法自性無，是法無性為性。內空、外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空自性無故，若法自性無，是法無性為性。苦圣諦、集、滅、道圣諦自性無故，若法自性無，是法無性為性。一切三摩地門、一切陀羅尼門自性無故，若法自性無，是法無性為性。佛十力、四無所畏、四無礙解、十八佛不共法自性無故，若法自性無，是法無性為性。大慈、大悲、大喜、大舍自性無故，若法自性無，是法無性為性。無忘失法、恒住舍性自性無故，若法自性無，是法無性為性。一切智、道相智自性無故，若法自性無，是法無性為性。初眼、第二、第三、第四、第五眼自性無故，若法自性無，是法無性為性。初神通、第二、第三、第四、第五、第六神通自性無故，若法自性無，是法無性為性。有為界、無為界自性無故，若法自性無，是法無性為性。”  
　　具壽善現白佛言：“世尊，何緣一切相智自性無？” 
　　佛言：“善現，一切相智無和合自性故，若法無和合自性，是法則以無性為性。” 
　　“世尊，何緣色、受、想、行、識自性無？” 
　　“善現，色、受、想、行、識無和合自性故，若法無和合自性，是法則以無性為性。” 
　　“世尊，何緣眼處、耳、鼻、舌、身、意處自性無？” 
　　“善現，眼處、耳、鼻、舌、身、意處無和合自性故，若法無和合自性，是法則以無性為性。” 
　　“世尊，何緣色處、聲、香、味、觸法處自性無？” 
　　“善現，色處、聲、香、味、觸法處無和合自性故，若法無和合自性，是法則以無性為性。” 
　　“世尊，何緣眼界、耳、鼻、舌、身、意界自性無？” 
　　“善現，眼界、耳、鼻、舌、身、意界無和合自性故，若法無和合自性，是法則以無性為性。” 
　　“世尊，何緣色界、聲、香、味、觸法界自性無？” 
　　“善現，色界、聲、香、味、觸法界無和合自性故，若法無和合自性，是法則以無性為性。” 
　　“世尊，何緣眼識界、耳、鼻、舌、身、意識界自性無？” 
　　“善現，眼識界、耳、鼻、舌、身、意識界無和合自性故，若法無和合自性，是法則以無性為性。” 
　　“世尊，何緣眼觸、耳、鼻、舌、身、意觸自性無？” 
　　“善現，眼觸、耳、鼻、舌、身、意觸無和合自性故，若法無和合自性，是法則以無性為性。” 
　　“世尊，何緣眼觸為緣所生諸受、耳、鼻、舌、身、意觸為緣所生諸受自性無？” 
　　“善現，眼觸為緣所生諸受、耳、鼻、舌、身、意觸為緣所生諸受無和合自性故，若法無和合自性，是法則以無性為性。” 
　　“世尊，何緣地界、水、火、風、空、識界自性無？” 
　　“善現，地界、水、火、風、空、識界無和合自性故，若法無和合自性，是法則以無性為性。” 
　　“世尊，何緣無明、行、識、名色、六處、觸、受、愛、取、有、生、老死愁嘆苦憂惱自性無？” 
　　“善現，無明乃至老死愁嘆苦憂惱無和合自性故，若法無和合自性，是法則以無性為性。” 
　　“世尊，何緣內法、外法自性無？” 
　　“善現，內法、外法無和合自性故，若法無和合自性，是法則以無性為性。” 
　　“世尊，何緣四靜慮、四無量、四無色定自性無？” 
　　“善現，四靜慮、四無量、四無色定無和合自性故，若法無和合自性，是法則以無性為性。” 
　　“世尊，何緣四念住、四正斷、四神足、五根、五力、七等覺支、八圣道支自性無？” 
　　“善現，四念住乃至八圣道支無和合自性故，若法無和合自性，是法則以無性為性。” 
　　“世尊，何緣空解脫門、無相、無愿解脫門自性無？” 
　　“善現，空解脫門、無相、無愿解脫門無和合自性故，若法無和合自性，是法則以無性為性。” 
　　“世尊，何緣八解脫、八勝處、九次第定、十遍處自性無？” 
　　“善現，八解脫乃至十遍處無和合自性故，若法無和合自性，是法則以無性為性。” 
　　“世尊，何緣布施波羅蜜多、凈戒、安忍、精進、靜慮、般若波羅蜜多自性無？” 
　　“善現，布施波羅蜜多乃至般若波羅蜜多無和合自性故，若法無和合自性，是法則以無性為性。” 
　　“世尊，何緣內空、外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空自性無？” 
　　“善現，內空乃至無性自性空無和合自性故，若法無和合自性，是法則以無性為性。” 
　　“世尊，何緣苦圣諦、集、滅、道圣諦自性無？” 
　　“善現，苦圣諦、集、滅、道圣諦無和合自性故，若法無和合自性，是法則以無性為性。” 
　　“世尊，何緣一切三摩地門、一切陀羅尼門自性無？” 
　　“善現，一切三摩地門、一切陀羅尼門無和合自性故，若法無和合自性，是法則以無性為性。” 
　　“世尊，何緣佛十力、四無所畏、四無礙解、十八佛不共法自性無？” 
　　“善現，佛十力乃至十八佛不共法無和合自性故，若法無和合自性，是法則以無性為性。” 
　　“世尊，何緣大慈、大悲、大喜、大舍自性無？” 
　　“善現，大慈、大悲、大喜、大舍無和合自性故，若法無和合自性，是法則以無性為性。” 
　　“世尊，何緣無忘失法、恒住舍性自性無？” 
　　“善現，無忘失法、恒住舍性無和合自性故，若法無和合自性，是法則以無性為性。” 
　　“世尊，何緣一切智、道相智自性無？” 
　　“善現，一切智、道相智無和合自性故，若法無和合自性，是法則以無性為性。” 
　　“世尊，何緣初眼、第二、第三、第四、第五眼自性無？” 
　　“善現，初眼、第二、第三、第四、第五眼無和合自性故，若法無和合自性，是法則以無性為性。” 
　　“世尊，何緣初神通、第二、第三、第四、第五、第六神通自性無？” 
　　“善現，初神通、第二、第三、第四、第五、第六神通無和合自性故，若法無和合自性，是法則以無性為性。” 
　　“世尊，何緣有為界、無為界自性無？” 
　　“善現，有為界、無為界無和合自性故，若法無和合自性，是法則以無性為性。 
　　“善現，由是因緣，諸菩薩摩訶薩應知一切法皆以無性為其自性。  
大般若波羅蜜多經卷第三百六十五 初分實說品第六十二之三  
　　“復次，善現，一切法皆以空為自性，一切法皆以無相為自性，一切法皆以無愿為自性。善現，由是因緣，諸菩薩摩訶薩應知一切法皆以無性為其自性。 
　　“復次，善現，一切法皆以真如為自性，一切法皆以法界為自性，一切法皆以法性為自性，一切法皆以不虛妄性為自性，一切法皆以不變異性為自性，一切法皆以平等性為自性，一切法皆以離生性為自性，一切法皆以法定為自性，一切法皆以法住為自性，一切法皆以實際為自性，一切法皆以虛空界為自性，一切法皆以不思議界為自性。善現，由是因緣，諸菩薩摩訶薩應知一切法皆以無性為其自性。”  
　　爾時，具壽善現白佛言：“世尊，若一切法皆以無性為自性者，初發無上正等覺心菩薩摩訶薩成就何等善巧方便，能行布施波羅蜜多，成熟有情、嚴凈佛土？能行凈戒、安忍、精進、靜慮、般若波羅蜜多，成熟有情、嚴凈佛土？成就何等善巧方便，能住內空，成熟有情、嚴凈佛土？能住外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空，成熟有情、嚴凈佛土？成就何等善巧方便，能住真如，成熟有情、嚴凈佛土？能住法界、法性、不虛妄性、不變異性、平等性、離生性、法定、法住、實際、虛空界、不思議界，成熟有情、嚴凈佛土？成就何等善巧方便，能行四念住，成熟有情、嚴凈佛土？能行四正斷、四神足、五根、五力、七等覺支、八圣道支，成熟有情、嚴凈佛土？成就何等善巧方便，能住苦圣諦，成熟有情、嚴凈佛土？能住集、滅、道圣諦，成熟有情、嚴凈佛土？成就何等善巧方便，能行初靜慮，成熟有情、嚴凈佛土？能行第二、第三、第四靜慮，成熟有情、嚴凈佛土？成就何等善巧方便，能行慈無量，成熟有情、嚴凈佛土？能行悲、喜、舍無量，成熟有情、嚴凈佛土？成就何等善巧方便，能行空無邊處定，成熟有情、嚴凈佛土？能行識無邊處、無所有處、非想非非想處定，成熟有情、嚴凈佛土？成就何等善巧方便，能行八解脫，成熟有情、嚴凈佛土？能行八勝處、九次第定、十遍處，成熟有情、嚴凈佛土？成就何等善巧方便，能行一切三摩地門，成熟有情、嚴凈佛土？能行一切陀羅尼門，成熟有情、嚴凈佛土？成就何等善巧方便，能行空解脫門，成熟有情、嚴凈佛土？能行無相、無愿解脫門，成熟有情、嚴凈佛土？成就何等善巧方便，能行五眼，成熟有情、嚴凈佛土？能行六神通，成熟有情、嚴凈佛土？成就何等善巧方便，能行佛十力，成熟有情、嚴凈佛土？能行四無所畏、四無礙解、十八佛不共法，成熟有情、嚴凈佛土？成就何等善巧方便，能行大慈，成熟有情、嚴凈佛土？能行大悲、大喜、大舍，成熟有情、嚴凈佛土？成就何等善巧方便，能行無忘失法，成熟有情、嚴凈佛土？能行恒住舍性，成熟有情、嚴凈佛土？成就何等善巧方便，能行一切智，成熟有情、嚴凈佛土？能行道相智、一切相智，成熟有情、嚴凈佛土？” 
　　佛言：“善現，是菩薩摩訶薩成就如是善巧方便，謂雖修學知一切法皆以無性為其自性，而常精勤成熟有情、嚴凈佛土，雖常精勤成熟有情、嚴凈佛土，而勤修學知諸有情及諸佛土皆以無性為其自性。 
　　“善現，是菩薩摩訶薩雖行布施波羅蜜多學菩提道，而知菩提道無性為自性；雖行凈戒、安忍、精進、靜慮、般若波羅蜜多，學菩提道，而知菩提道無性為自性。雖住內空學菩提道，而知菩提道無性為自性；雖住外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空學菩提道，而知菩提道無性為自性。雖住真如學菩提道，而知菩提道無性為自性；雖住法界、法性、不虛妄性、不變異性、平等性、離生性、法定、法住、實際、虛空界、不思議界學菩提道，而知菩提道無性為自性。雖行四念住學菩提道，而知菩提道無性為自性；雖行四正斷、四神足、五根、五力、七等覺支、八圣道支學菩提道，而知菩提道無性為自性。雖住苦圣諦學菩提道，而知菩提道無性為自性；雖住集、滅、道圣諦學菩提道，而知菩提道無性為自性。雖行初靜慮學菩提道，而知菩提道無性為自性；雖行第二、第三、第四靜慮學菩提道，而知菩提道無性為自性。雖行慈無量學菩提道，而知菩提道無性為自性；雖行悲、喜、舍無量學菩提道，而知菩提道無性為自性。雖行空無邊處定學菩提道，而知菩提道無性為自性；雖行識無邊處、無所有處、非想非非想處定學菩提道，而知菩提道無性為自性。雖行八解脫學菩提道，而知菩提道無性為自性；雖行八勝處、九次第定、十遍處學菩提道，而知菩提道無性為自性。雖行一切三摩地門學菩提道，而知菩提道無性為自性；雖行一切陀羅尼門學菩提道，而知菩提道無性為自性。雖行空解脫門學菩提道，而知菩提道無性為自性；雖行無相、無愿解脫門學菩提道，而知菩提道無性為自性。雖行五眼學菩提道，而知菩提道無性為自性；雖行六神通學菩提道，而知菩提道無性為自性。雖行佛十力學菩提道，而知菩提道無性為自性，雖行四無所畏、四無礙解、十八佛不共法學菩提道，而知菩提道無性為自性。雖行大慈學菩提道，而知菩提道無性為自性；雖行大悲、大喜、大舍學菩提道，而知菩提道無性為自性。雖行無忘失法學菩提道，而知菩提道無性為自性；雖行恒住舍性學菩提道，而知菩提道無性為自性。雖行一切智學菩提道，而知菩提道無性為自性；雖行道相智、一切相智學菩提道，而知菩提道無性為自性。 
　　“善現，是菩薩摩訶薩如是修行布施波羅蜜多學菩提道，如是修行凈戒、安忍、精進、靜慮、般若波羅蜜多學菩提道，如是安住內空學菩提道，如是安住外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空學菩提道，如是安住真如學菩提道，如是安住法界、法性、不虛妄性、不變異性、平等性、離生性、法定、法住、實際、虛空界、不思議界學菩提道，如是修行四念住學菩提道，如是修行四正斷、四神足、五根、五力、七等覺支、八圣道支學菩提道，如是安住苦圣諦學菩提道，如是安住集、滅、道圣諦學菩提道，如是修行初靜慮學菩提道，如是修行第二、第三、第四靜慮學菩提道，如是修行慈無量學菩提道，如是修行悲、喜、舍無量學菩提道，如是修行空無邊處定學菩提道，如是修行識無邊處、無所有處、非想非非想處定學菩提道，如是修行八解脫學菩提道，如是修行八勝處、九次第定、十遍處學菩提道，如是修行一切三摩地門學菩提道，如是修行一切陀羅尼門學菩提道，如是修行空解脫門學菩提道，如是修行無相、無愿解脫門學菩提道，如是修行五眼學菩提道，如是修行六神通學菩提道，如是修行佛十力學菩提道，如是修行四無所畏、四無礙解、十八佛不共法學菩提道，如是修行大慈學菩提道，如是修行大悲、大喜、大舍學菩提道，如是修行無忘失法學菩提道，如是修行恒住舍性學菩提道，如是修行一切智學菩提道，如是修行道相智、一切相智學菩提道，乃至未得如來十力、四無所畏、四無礙解、十八佛不共法、大慈、大悲、大喜、大舍、無忘失法、恒住舍性、一切智、道相智、一切相智，皆名學菩提道未得圓滿。若于此道已得圓滿，則于一切波羅蜜多亦已圓滿。波羅蜜多已圓滿故，由一剎那相應妙慧證得如來一切相智。爾時，一切微細煩惱習氣相續永不生故名無余斷，則名如來、應、正等覺，以無障礙清凈佛眼，遍觀十方三界諸法，尚不得無，況當得有？ 
　　“如是，善現，諸菩薩摩訶薩應行般若波羅蜜多，觀一切法皆以無性為其自性。 
　　“善現，是名菩薩摩訶薩最勝善巧方便，謂行般若波羅蜜多觀一切法，尚不得無，況當得有？ 
　　“善現，是菩薩摩訶薩修行布施波羅蜜多時，于此布施施者、受者、諸所施物及菩提心，尚不觀無，況觀為有？修行凈戒波羅蜜多時，于此凈戒護凈戒處、持凈戒者、守凈戒心，尚不觀無，況觀為有？修行安忍波羅蜜多時，于此安忍修安忍處、能安忍者、修安忍心，尚不觀無，況觀為有？修行精進波羅蜜多時，于此精進修精進處、能精進者、修精進心，尚不觀無，況觀為有？修行靜慮波羅蜜多時，于此靜慮修靜慮處、能靜慮者、修靜慮心，尚不觀無，況觀為有？修行般若波羅蜜多時，于此般若修般若處、修般若者、修般若心，尚不觀無，況觀為有？ 
　　“善現，是菩薩摩訶薩安住內空、外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空時，于此內空乃至無性自性空能安住者、由此安住、修安住處，尚不觀無，況觀為有？ 
　　“善現，是菩薩摩訶薩安住真如、法界、法性、不虛妄性、不變異性、平等性、離生性、法定、法住、實際、虛空界、不思議界時，于此真如乃至不思議界能安住者、由此安住、修安住處，尚不觀無，況觀為有？ 
　　“善現，是菩薩摩訶薩修行四念住、四正斷、四神足、五根、五力、七等覺支、八圣道支時，于此四念住乃至八圣道支能修行者、由此修行、及修行處，尚不觀無，況觀為有？ 
　　“善現，是菩薩摩訶薩安住苦圣諦、集、滅、道圣諦時，于此苦圣諦、集、滅、道圣諦能安住者、由此安住、修安住處，尚不觀無，況觀為有？ 
　　“善現，是菩薩摩訶薩修行四靜慮、四無量、四無色定時，于此四靜慮、四無量、四無色定能修行者，由此修行、及修行處，尚不觀無，況觀為有？ 
　　“善現，是菩薩摩訶薩修行八解脫、八勝處、九次第定、十遍處時，于此八解脫、八勝處、九次第定、十遍處能修行者、由此修行、及修行處，尚不觀無，況觀為有？ 
　　“善現，是菩薩摩訶薩修行一切三摩地門、一切陀羅尼門時，于此一切三摩地門、一切陀羅尼門能修行者、由此修行、及修行處，尚不觀無，況觀為有？ 
　　“善現，是菩薩摩訶薩修行空解脫門、無相、無愿解脫門時，于此空解脫門、無相、無愿解脫門能修行者、由此修行、及修行處，尚不觀無，況觀為有？ 
　　“善現，是菩薩摩訶薩修行五眼、六神通時，于此五眼、六神通能修行者、由此修行、及修行處，尚不觀無，況觀為有？ 
　　“善現，是菩薩摩訶薩修行佛十力、四無所畏、四無礙解、大慈、大悲、大喜、大舍、十八佛不共法時，于此佛十力乃至十八佛不共法能修行者、由此修行、及修行處，尚不觀無，況觀為有？ 
　　“善現，是菩薩摩訶薩修行無忘失法、恒住舍性時，于此無忘失法、恒住舍性能修行者、由此修行、及修行處，尚不觀無，況觀為有？ 
　　“善現，是菩薩摩訶薩修行一切智、道相智、一切相智時，于此一切智、道相智、一切相智能修行者、由此修行、及修行處，尚不觀無，況觀為有？ 
　　“善現，是菩薩摩訶薩隨證得一切智智時，于此一切智智能隨證得者、由此隨證得、及隨證得處，尚不觀無，況觀為有？ 
　　“何以故？善現，是菩薩摩訶薩常作是念：‘諸法皆以無性為性，如是無性，本性自爾，非佛所作，非獨覺作，非聲聞作，亦非余作，以一切法皆無作者，離作者故。’”  
　　爾時，具壽善現白佛言：“世尊，豈不諸法離諸法性？” 
　　佛言：“善現，如是，如是，如汝所說，諸法無不離諸法性。” 
　　具壽善現復白佛言：“世尊，若一切法離法性者，云何離法能知離法若有若無？何以故？世尊，無法不應能知無法，有法不應能知有法，無法不應能知有法，有法不應能知無法。世尊，如是一切法皆無知為性，云何菩薩摩訶薩修行般若波羅蜜多，顯示諸法若有若無？” 
　　佛言：“善現，諸菩薩摩訶薩修行般若波羅蜜多，隨世俗故顯示諸法若有若無，非隨勝義。” 
　　“世尊，世俗、勝義為有異不？” 
　　“不也，善現。非異世俗別有勝義。何以故？善現，世俗真如即是勝義，諸有情類顛倒妄執，于此真如不知不見，菩薩摩訶薩哀愍彼故，隨世俗相顯示諸法若有若無。復次，善現，諸有情類于蘊等法起實有想不知非有，菩薩摩訶薩哀愍彼故，分別諸法若有若無，如何當令彼有情類知蘊等法皆非實有。善現，諸菩薩摩訶薩應行如是甚深般若波羅蜜多。”  初分巧便行品第六十三之一  
　　爾時，具壽善現白佛言：“世尊，如來常說菩薩行菩薩行，何等名為菩薩行耶？” 
　　佛言：“善現，菩薩行者，謂為無上正等菩提故行，是名菩薩行。” 
　　具壽善現復白佛言：“世尊，菩薩摩訶薩當于何處行菩薩行？” 
　　佛言：“善現，菩薩摩訶薩當于色空行菩薩行，當于受、想、行、識空行菩薩行。菩薩摩訶薩當于眼處空行菩薩行，當于耳、鼻、舌、身、意處空行菩薩行。菩薩摩訶薩當于色處空行菩薩行，當于聲、香、味、觸、法處空行菩薩行。菩薩摩訶薩當于眼界空行菩薩行，當于耳、鼻、舌、身、意界空行菩薩行。菩薩摩訶薩當于色界空行菩薩行，當于聲、香、味、觸、法界空行菩薩行。菩薩摩訶薩當于眼識界空行菩薩行，當于耳、鼻、舌、身、意識界空行菩薩行。菩薩摩訶薩當于眼觸空行菩薩行，當于耳、鼻、舌、身、意觸空行菩薩行。菩薩摩訶薩當于眼觸為緣所生諸受空行菩薩行，當于耳、鼻、舌、身、意觸為緣所生諸受空行菩薩行。菩薩摩訶薩當于地界空行菩薩行，當于水、火、風、空、識界空行菩薩行。菩薩摩訶薩當于無明空行菩薩行，當于行、識、名色、六處、觸、受、愛、取、有、生、老死愁嘆苦憂惱空行菩薩行。菩薩摩訶薩當于內法空行菩薩行，當于外法空行菩薩行。菩薩摩訶薩當于布施波羅蜜多空行菩薩行，當于凈戒、安忍、精進、靜慮、般若波羅蜜多空行菩薩行。菩薩摩訶薩當于內空空行菩薩行，當于外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空空行菩薩行。菩薩摩訶薩當于初靜慮空行菩薩行，當于第二、第三、第四靜慮空行菩薩行。菩薩摩訶薩當于慈無量空行菩薩行，當于悲、喜、舍無量空行菩薩行。菩薩摩訶薩當于空無邊處定空行菩薩行，當于識無邊處定、無所有處定、非想非非想處定空行菩薩行。菩薩摩訶薩當于四念住空行菩薩行，當于四正斷、四神足、五根、五力、七等覺支、八圣道支空行菩薩行。菩薩摩訶薩當于和合空行菩薩行，當于不和合空行菩薩行。菩薩摩訶薩當于空解脫門空行菩薩行，當于無相、無愿解脫門空行菩薩行。菩薩摩訶薩當于八解脫空行菩薩行，當于八勝處、九次第定、十遍處空行菩薩行。菩薩摩訶薩當于苦圣諦空行菩薩行，當于集、滅、道圣諦空行菩薩行。菩薩摩訶薩當于佛十力空行菩薩行，當于四無所畏、四無礙解、十八佛不共法空行菩薩行。菩薩摩訶薩當于大慈空行菩薩行，當于大悲、大喜、大舍空行菩薩行。菩薩摩訶薩當于五眼空行菩薩行，當于六神通空行菩薩行。菩薩摩訶薩當于一切三摩地門空行菩薩行，當于一切陀羅尼門空行菩薩行。菩薩摩訶薩當于嚴凈佛土空行菩薩行，當于成熟有情空行菩薩行。菩薩摩訶薩當于引發辯才陀羅尼空行菩薩行，當于引發文字陀羅尼空行菩薩行。菩薩摩訶薩當于悟入文字陀羅尼空行菩薩行，當于悟入無文字陀羅尼空行菩薩行。菩薩摩訶薩當于有為界空行菩薩行，當于無為界空行菩薩行。菩薩摩訶薩如是行菩薩行時，如佛無上正等菩提，于諸法中不作二相。 
　　“善現，若菩薩摩訶薩如是行般若波羅蜜多時，名為無上正等菩提行菩薩行。”  
　　爾時，具壽善現白佛言：“世尊，如來常說佛陀，佛陀以何義故名為佛陀？” 
　　佛言：“善現，隨覺實義，故名佛陀。 
　　“復次，善現，現覺實法，故名佛陀。 
　　“復次，善現，通達實義，故名佛陀。 
　　“復次，善現，于一切法如實現覺，故名佛陀。 
　　“復次，善現，于一切法自相、共相、有相、無相，自然開覺，故名佛陀。 
　　“復次，善現，于三世法及無為法，一切種相無障智轉，故名佛陀。 
　　“復次，善現，如實開覺一切有情，令離顛倒惡業眾苦，故名佛陀。 
　　“復次，善現，能如實覺一切法相，所謂無相，故名佛陀。”  
　　爾時，具壽善現白佛言：“世尊，如來常說菩提，菩提以何義故名為菩提？” 
　　佛言：“善現，證法空義是菩提義，證真如義是菩提義，證實際義是菩提義，證法性義是菩提義，證法界義是菩提義。 
　　“復次，善現，假立名相，施設言說，能真實覺，最上勝妙，故名菩提。 
　　“復次，善現，不可破壞，不可分別，故名菩提。 
　　“復次，善現，法真如性、不虛妄性、不變異性、無顛倒性，故名菩提。 
　　“復次，善現，唯假名相謂為菩提，而無真實名相可得，故名菩提。 
　　“復次，善現，諸佛所有真凈妙覺，故名菩提。 
　　“復次，善現，諸佛由此現覺諸法一切種相，故名菩提。”  
　　爾時，具壽善現白佛言：“世尊，菩薩摩訶薩為菩提故，行布施、凈戒、安忍、精進、靜慮、般若波羅蜜多時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，住內空、外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，住真如、法界、法性、不虛妄性、不變異性、平等性、離生性、法定、法住、實際、虛空界、不思議界時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修四念住、四正斷、四神足、五根、五力、七等覺支、八圣道支時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，住苦圣諦、集、滅、道圣諦時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修四靜慮、四無量、四無色定時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修八解脫、八勝處、九次第定、十遍處時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修三摩地門、陀羅尼門時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修空解脫門、無相、無愿解脫門時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修五眼、六神通時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修佛十力、四無所畏、四無礙解、十八佛不共法時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修大慈、大悲、大喜、大舍時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修無忘失法、恒住舍性時，于何等法為益為損、為增為減、為生為滅、為染為凈？ 
　　“世尊，菩薩摩訶薩為菩提故，修一切智、道相智、一切相智時，于何等法為益為損、為增為減、為生為滅、為染為凈？” 
　　佛言：“善現，菩薩摩訶薩為菩提故，行布施、凈戒、安忍、精進、靜慮、般若波羅蜜多時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，住內空、外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，住真如、法界、法性、不虛妄性、不變異性、平等性、離生性、法定、法住、實際、虛空界、不思議界時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修四念住、四正斷、四神足、五根、五力、七等覺支、八圣道支時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，住苦圣諦、集、滅、道圣諦時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修四靜慮、四無量、四無色定時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修八解脫、八勝處、九次第定、十遍處時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修三摩地門、陀羅尼門時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修空解脫門、無相、無愿解脫門時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修五眼、六神通時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修佛十力、四無所畏、四無礙解、十八佛不共法時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修大慈、大悲、大喜、大舍時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修無忘失法、恒住舍性時，于一切法無益無損、無增無減、無生無滅、無染無凈。 
　　“善現，菩薩摩訶薩為菩提故，修一切智、道相智、一切相智時，于一切法無益無損、無增無減、無生無滅、無染無凈。 
　　“何以故？善現，菩薩摩訶薩為菩提故，行深般若波羅蜜多，于一切法都無所緣而為方便，不為益損、不為增減、不為生滅、不為染凈現在前故。”  
　　具壽善現白佛言：“世尊，若菩薩摩訶薩為菩提故，行深般若波羅蜜多，于一切法都無所緣而為方便，不為益不為損、不為增不為減、不為生不為滅、不為染不為凈故現在前者，云何菩薩摩訶薩行深般若波羅蜜多時，攝受布施波羅蜜多，攝受凈戒、安忍、精進、靜慮、般若波羅蜜多？云何菩薩摩訶薩行深般若波羅蜜多時，攝受內空，攝受外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空？云何菩薩摩訶薩行深般若波羅蜜多時，攝受真如，攝受法界、法性、不虛妄性、不變異性、平等性、離生性、法定、法住、實際、虛空界、不思議界？云何菩薩摩訶薩行深般若波羅蜜多時，攝受四念住，攝受四正斷、四神足、五根、五力、七等覺支、八圣道支？云何菩薩摩訶薩行深般若波羅蜜多時，攝受苦圣諦，攝受集、滅、道圣諦？云何菩薩摩訶薩行深般若波羅蜜多時，攝受四靜慮，攝受四無量、四無色定？云何菩薩摩訶薩行深般若波羅蜜多時，攝受八解脫，攝受八勝處、九次第定、十遍處？云何菩薩摩訶薩行深般若波羅蜜多時，攝受三摩地門，攝受陀羅尼門？云何菩薩摩訶薩行深般若波羅蜜多時，攝受空解脫門，攝受無相、無愿解脫門？云何菩薩摩訶薩行深般若波羅蜜多時，攝受五眼，攝受六神通？云何菩薩摩訶薩行深般若波羅蜜多時，攝受佛十力，攝受四無所畏、四無礙解、十八佛不共法？云何菩薩摩訶薩行深般若波羅蜜多時，攝受大慈，攝受大悲、大喜、大舍？云何菩薩摩訶薩行深般若波羅蜜多時，攝受無忘失法，攝受恒住舍性？云何菩薩摩訶薩行深般若波羅蜜多時，攝受一切智，攝受道相智、一切相智？云何菩薩摩訶薩行深般若波羅蜜多時，超諸聲聞及獨覺地，趣入菩薩正性離生，修行菩薩十地正行，證得無上正等菩提？”  
大般若波羅蜜多經卷第三百六十六 初分巧便行品第六十三之二  
　　佛言：“善現，菩薩摩訶薩行深般若波羅蜜多時，不以二故攝受布施波羅蜜多，不以二故攝受凈戒、安忍、精進、靜慮、般若波羅蜜多。菩薩摩訶薩行深般若波羅蜜多時，不以二故攝受內空，不以二故攝受外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空。菩薩摩訶薩行深般若波羅蜜多時，不以二故攝受真如，不以二故攝受法界、法性、不虛妄性、不變異性、平等性、離生性、法定、法住、實際、虛空界、不思議界。菩薩摩訶薩行深般若波羅蜜多時，不以二故攝受四念住，不以二故攝受四正斷、四神足、五根、五力、七等覺支、八圣道支。菩薩摩訶薩行深般若波羅蜜多時，不以二故攝受苦圣諦，不以二故攝受集、滅、道圣諦。菩薩摩訶薩行深般若波羅蜜多時，不以二故攝受四靜慮，不以二故攝受四無量、四無色定。菩薩摩訶薩行深般若波羅蜜多時，不以二故攝受八解脫，不以二故攝受八勝處、九次第定、十遍處。菩薩摩訶薩行深般若波羅蜜多時，不以二故攝受三摩地門，不以二故攝受陀羅尼門。菩薩摩訶薩行深般若波羅蜜多時，不以二故攝受空解脫門，不以二故攝受無相、無愿解脫門。菩薩摩訶薩行深般若波羅蜜多時，不以二故攝受五眼，不以二故攝受六神通。菩薩摩訶薩行深般若波羅蜜多時，不以二故攝受佛十力，不以二故攝受四無所畏、四無礙解、十八佛不共法。菩薩摩訶薩行深般若波羅蜜多時，不以二故攝受大慈，不以二故攝受大悲、大喜、大舍。菩薩摩訶薩行深般若波羅蜜多時，不以二故攝受無忘失法，不以二故攝受恒住舍性。菩薩摩訶薩行深般若波羅蜜多時，不以二故攝受一切智，不以二故攝受道相智、一切相智。菩薩摩訶薩行深般若波羅蜜多時，不以二故超諸聲聞及獨覺地，不以二故趣入菩薩正性離生，不以二故修行菩薩十地正行，不以二故證得無上正等菩提。”  
　　具壽善現白佛言：“世尊，若菩薩摩訶薩行深般若波羅蜜多時，不以二故攝受布施波羅蜜多，不以二故攝受凈戒、安忍、精進、靜慮、般若波羅蜜多；不以二故攝受內空，不以二故攝受外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空；不以二故攝受真如，不以二故攝受法界、法性、不虛妄性、不變異性、平等性、離生性、法定、法住、實際、虛空界、不思議界；不以二故攝受四念住，不以二故攝受四正斷、四神足、五根、五力、七等覺支、八圣道支；不以二故攝受苦圣諦，不以二故攝受集、滅、道圣諦；不以二故攝受四靜慮，不以二故攝受四無量、四無色定；不以二故攝受八解脫，不以二故攝受八勝處、九次第定、十遍處；不以二故攝受三摩地門，不以二故攝受陀羅尼門；不以二故攝受空解脫門，不以二故攝受無相、無愿解脫門；不以二故攝受五眼，不以二故攝受六神通；不以二故攝受佛十力，不以二故攝受四無所畏、四無礙解、十八佛不共法；不以二故攝受大慈，不以二故攝受大悲、大喜、大舍；不以二故攝受無忘失法，不以二故攝受恒住舍性；不以二故攝受一切智，不以二故攝受道相智、一切相智；不以二故超諸聲聞及獨覺地，不以二故趣入菩薩正性離生，不以二故修行菩薩十地正行，不以二故證得無上正等菩提者，云何菩薩摩訶薩從初發心乃至最后心起，于一切時善法增長？” 
　　佛言：“善現，若菩薩摩訶薩以二故行，則諸善法不得增長。何以故？善現，一切愚夫異生皆依二故，所起種種善法不得增長。菩薩摩訶薩行不二故，從初發心乃至最后心起，于一切時善法增長。 
　　“是故，善現，諸菩薩摩訶薩善根堅固不可制伏，世間天、人、阿素洛等不能破壞令墮聲聞或獨覺地，世間種種惡不善法不能制伏令行布施波羅蜜多時所起善法不得增長，不能制伏令行凈戒、安忍、精進、靜慮、般若波羅蜜多時所起善法不得增長；不能制伏令住內空時所起善法不得增長，不能制伏令住外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空時所起善法不得增長；不能制伏令住真如時所起善法不得增長，不能制伏令住法界、法性、不虛妄性、不變異性、平等性、離生性、法定、法住、實際、虛空界、不思議界時所起善法不得增長；不能制伏令修四念住時所起善法不得增長，不能制伏令修四正斷、四神足、五根、五力、七等覺支、八圣道支時所起善法不得增長；不能制伏令住苦圣諦時所起善法不得增長，不能制伏令住集、滅、道圣諦時所起善法不得增長；不能制伏令修四靜慮時所起善法不得增長，不能制伏令修四無量、四無色定時所起善法不得增長；不能制伏令修三摩地門時所起善法不得增長，不能制伏令修陀羅尼門時所起善法不得增長；不能制伏令修空解脫門時所起善法不得增長，不能制伏令修無相、無愿解脫門時所起善法不得增長；不能制伏令修五眼時所起善法不得增長，不能制伏令修六神通時所起善法不得增長；不能制伏令修佛十力時所起善法不得增長，不能制伏令修四無所畏、四無礙解、十八佛不共法時所起善法不得增長；不能制伏令修大慈時所起善法不得增長，不能制伏令修大悲、大喜、大舍時所起善法不得增長；不能制伏令修無忘失法時所起善法不得增長，不能制伏令修恒住舍性時所起善法不得增長；不能制伏令修一切智時所起善法不得增長，不能制伏令修道相智、一切相智時所起善法不得增長。 
　　“是故，善現，菩薩摩訶薩應如是行甚深般若波羅蜜多。”  
　　爾時，具壽善現白佛言：“世尊，菩薩摩訶薩為善根故行深般若波羅蜜多耶？” 
　　佛言：“不也，善現。菩薩摩訶薩不為善根故行深般若波羅蜜多，亦不為不善根故行深般若波羅蜜多。何以故？善現，菩薩摩訶薩法應如是，若未恭敬供養諸佛，若未圓滿殊勝善根，若真善友未多攝受，終不能得一切智智。” 
　　具壽善現復白佛言：“世尊，云何菩薩摩訶薩恭敬供養諸佛，圓滿殊勝善根，得真善友多所攝受，乃能證得一切智智？” 
　　佛言：“善現，諸菩薩摩訶薩從初發心恭敬供養無量如來、應、正等覺，從諸佛所聞說契經、應頌、記別、伽陀、自說、本事、本生、方廣、希法、譬喻、論議，聞已總持，持已身語恭敬供養，轉讀溫習令善通利，既通利已心善觀察，善觀察已深見意趣，見意趣已復善通達，善通達已得陀羅尼，得陀羅尼已起無礙解，起無礙解已乃至證得一切智智，隨所生處于所聞持正法教義終不忘失，于諸佛所種植無量廣大善根，由諸善根所攝受故，終不枉生惡趣難處。復由善根所攝受故，于一切時意樂清凈，意樂凈故常能嚴凈所求佛土，亦常成熟所化有情。復由善根所攝受故，常不遠離真善知識，謂諸如來、應、正等覺及諸菩薩摩訶薩眾、獨覺、聲聞并余能贊佛、法、僧者，常得親近恭敬供養。 
　　“如是，善現，菩薩摩訶薩恭敬供養諸佛，圓滿殊勝善根，得真善友多所攝受，速能證得一切智智。是故，善現，菩薩摩訶薩行深般若波羅蜜多，欲疾證得一切智智，應勤恭敬供養諸佛，攝受圓滿殊勝善根，常求親近真善知識恒無厭倦。”  
　　爾時，具壽善現白佛言：“世尊，若菩薩摩訶薩不恭敬供養諸佛，不圓滿殊勝善根，不得善友多所攝受，是菩薩摩訶薩豈不能得一切智智？” 
　　佛言：“善現，若不恭敬供養諸佛，不能圓滿殊勝善根，不得善友多所攝受者，尚不應得菩薩摩訶薩名，況能證得一切智智？何以故？善現，或有恭敬供養諸佛，種植圓滿殊勝善根，得真善友多所攝受，尚不能得一切智智，況不恭敬供養諸佛，不能圓滿殊勝善根，不得善友多所攝受，而能證得一切智智？彼若能得一切智智，無有是處。是故，善現，若菩薩摩訶薩欲住菩薩摩訶薩名，欲疾證得一切智智，當勤恭敬供養諸佛，種植圓滿殊勝善根，親近供養真善知識，勿生厭倦。” 
　　具壽善現白佛言：“世尊，何因緣故，有菩薩摩訶薩雖已恭敬供養諸佛，種植圓滿殊勝善根，得真善友多所攝受，而不能得一切智智？” 
　　佛言：“善現，彼菩薩摩訶薩遠離方便善巧力故，不能證得一切智智，謂彼菩薩摩訶薩，不從諸佛聞說如是方便善巧，恭敬供養諸佛世尊，種植圓滿殊勝善根，親近供養真善知識故，不能得一切智智。”  
　　爾時，具壽善現白佛言：“世尊，何等名為方便善巧，菩薩摩訶薩成就如是方便善巧，諸有所為定能證得一切智智？” 
　　佛言：“善現，若菩薩摩訶薩從初發心修行布施波羅蜜多時，以一切智智相應作意，或施如來、應、正等覺，或施獨覺，或施聲聞，或施菩薩摩訶薩，或施諸余沙門婆羅門，或施外道修梵行者，或施貧窮道行苦行及來求者，或施一切人非人等，是菩薩摩訶薩成就如是一切智智相應作意，雖行布施而無施想，無受者想，無施者想，亦無一切我、我所想。何以故？是菩薩摩訶薩觀一切法自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，能行布施波羅蜜多，成熟有情、嚴凈佛土。雖行布施而不忻求施所得果，謂不貪著由施所得諸可愛境，亦不耽求由施所得生死勝報，但為救護無救護者，及欲解脫未解脫者，修行布施波羅蜜多。 
　　“復次，善現，若菩薩摩訶薩從初發心修行凈戒波羅蜜多時，以一切智智相應作意受持凈戒，其心不為貪欲所覆，亦復不為瞋恚所覆，亦復不為愚癡所覆，亦復不為隨眠諸纏，及余種種惡不善法障菩提者之所覆蔽，所謂慳吝、惡戒、忿恚、懈怠、劣心、亂心、惡慧、諸慢、過慢、慢過慢、我慢、增上慢、卑慢、邪慢，亦常不起聲聞、獨覺相應作意。何以故？是菩薩摩訶薩觀一切法自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，能行凈戒波羅蜜多，成熟有情，嚴凈佛土。雖行凈戒而不忻求戒所得果，謂不貪著由戒所得諸可愛境，亦不耽求由戒所得生死勝報，但為救護無救護者，及欲解脫未解脫者，修行凈戒波羅蜜多。 
　　“復次，善現，若菩薩摩訶薩從初發心修行安忍波羅蜜多時，以一切智智相應作意修學安忍，是菩薩摩訶薩乃至為護自命因緣，亦不發起一念忿恚惡言加報怨恨之心。是菩薩摩訶薩假使有來欲害其命，劫奪資財、侵陵妻室、虛誑罔冒、離間親友、粗言罵辱、雜穢嘲誚，或捶、或打、或割、或截，或為種種不饒益事，于彼有情都無忿恨，唯欲作彼利益安樂。何以故？善現，是菩薩摩訶薩觀一切法自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，能行安忍波羅蜜多，成熟有情、嚴凈佛土。雖行安忍而不忻求忍所得果，謂不貪著由忍所得諸可愛境，亦不耽求由忍所得生死勝報，但為救護無救護者，及欲解脫未解脫者，修行安忍波羅蜜多。 
　　“復次，善現，若菩薩摩訶薩從初發心修行精進波羅蜜多時，以一切智智相應作意，發起正勤被堅固鎧，勇猛無怯遠離懈怠懶惰之心；是菩薩摩訶薩為求無上正等菩提，勇猛正勤不懼眾苦，亦能方便遮止制伏，謂于人苦、阿素洛苦、鬼界苦、傍生苦、地獄苦及余眾苦皆不怯懼，亦能方便遮止制伏，勤修善法常無懈廢。何以故？善現，是菩薩摩訶薩觀一切法自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，能行精進波羅蜜多，成熟有情、嚴凈佛土。雖行精進而不忻求勤所得果，謂不貪著由勤所得諸可愛境，亦不耽求由勤所得生死勝報，但為救護無救護者，及欲解脫未解脫者，修行精進波羅蜜多。 
　　“復次，善現，若菩薩摩訶薩從初發心修行靜慮波羅蜜多時，以一切智智相應作意修學諸定。是菩薩摩訶薩眼見色已不取諸相、不取隨好，即于是處防護眼根不放逸住，勿令心起世間貪愛、惡不善法、諸煩惱漏，專修念定守護眼根。是菩薩摩訶薩耳聞聲已不取諸相、不取隨好，即于是處防護耳根不放逸住，勿令心起世間貪愛、惡不善法、諸煩惱漏，專修念定守護耳根。是菩薩摩訶薩鼻嗅香已不取諸相、不取隨好，即于是處防護鼻根不放逸住，勿令心起世間貪愛、惡不善法、諸煩惱漏，專修念定守護鼻根。是菩薩摩訶薩舌嘗味已不取諸相、不取隨好，即于是處防護舌根不放逸住，勿令心起世間貪愛、惡不善法、諸煩惱漏，專修念定守護舌根。是菩薩摩訶薩身覺觸已不取諸相、不取隨好，即于是處防護身根不放逸住，勿令心起世間貪愛、惡不善法、諸煩惱漏，專修念定守護身根。是菩薩摩訶薩意了法已不取諸相、不取隨好，即于是處防護意根不放逸住，勿令心起世間貪愛、惡不善法、諸煩惱漏，專修念定守護意根。 
　　“是菩薩摩訶薩若行、若住、若坐、若臥、若語、若默，常不舍離三摩呬多奢摩他位。是菩薩摩訶薩若手、若足俱不饕餮，語不剛強，言不喧雜，眼及諸根皆不紛擾，不掉、不動亦不倨傲，身不散亂，語不散亂，心不散亂，身寂靜、語寂靜、心寂靜，若隱若露無異威儀，于諸飲食、衣服、臥具、病緣醫藥及余資產皆生喜足，易滿、易養、易可供事，軌則所行無不調善，雖處喧雜而行遠離，于利、于衰、于樂、于苦、于贊、于毀、于稱、于譏、于活、于殺，平等無變不高不下。于冤、于親、于善、于惡，心無憎愛無喜無憂。于諸圣言、于非圣言、于遠離、于憒鬧，其心平等無有改易。于可愛色、不可愛色，于諸隨順違逆事中，都不分別心常安定。 
　　“何以故？善現，是菩薩摩訶薩觀一切法自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，能行靜慮波羅蜜多，成熟有情、嚴凈佛土。雖行靜慮而不忻求定所得果，謂不貪著由定所得諸可愛境，亦不耽求由定所得生死勝報，但為救護無救護者，及欲解脫未解脫者，修行靜慮波羅蜜多。 
　　“復次，善現，若菩薩摩訶薩從初發心修行般若波羅蜜多時，以一切智智相應作意修學般若，是菩薩摩訶薩無諸惡慧，他不能引，遠離一切我、我所執，遠離一切我見、有情見、命者見、生者見、養者見、士夫見、補特伽羅見、意生見、儒童見、作者見、受者見、知者見、見者見，遠離一切有無有見、諸惡見趣，遠離憍慢，無分別、無變異而修妙慧。何以故？善現，是菩薩摩訶薩觀一切法自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，能行般若波羅蜜多，成熟有情、嚴凈佛土。雖行般若而不忻求慧所得果，謂不貪著由慧所得諸可愛境，亦不耽求由慧所得生死勝報，但為救護無救護者，及欲解脫未解脫者，修行般若波羅蜜多。 
　　“復次，善現，若菩薩摩訶薩從初發心修行般若波羅蜜多時，以一切智智相應作意入初靜慮，入第二、第三、第四靜慮，入慈無量，入悲、喜、舍無量，入空無邊處定，入識無邊處、無所有處、非想非非想處定，是菩薩摩訶薩雖于靜慮、無量、無色入出自在，而不貪愛彼異熟果。何以故？善現，是菩薩摩訶薩成就最勝方便善巧，由此方便善巧力故，觀諸靜慮、無量、無色自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，能行靜慮、無量、無色，由行靜慮、無量、無色便能自在，成熟有情、嚴凈佛土。雖行靜慮、無量、無色，而不忻求彼所得果，謂不貪著靜慮、無量及無色定所得生死諸異熟果，但為救護無救護者，及為解脫未解脫者，修諸靜慮、無量、無色，無所執受。 
　　“復次，善現，若菩薩摩訶薩從初發心修行般若波羅蜜多時，以一切智智相應作意，修學一切菩提分法，成就如是方便善巧，雖行見修所斷法道，而不取預流果，亦復不取一來、不還、阿羅漢果、獨覺菩提。何以故？善現，是菩薩摩訶薩觀一切法自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，行三十七菩提分法。雖行如是菩提分法，而超聲聞及獨覺地，證入菩薩正性離生。善現，是名菩薩摩訶薩無生法忍。 
　　“復次，善現，若菩薩摩訶薩修行般若波羅蜜多時，以一切智智相應作意，雖得自在順逆入出八解脫定，亦得自在順逆入出八勝處定，亦得自在順逆入出九次第定，亦得自在順逆入出十遍處定，亦能修習四圣諦觀，自在入出三摩地門、陀羅尼門、三解脫門，而能成就方便善巧，不取預流果，亦不取一來、不還、阿羅漢果、獨覺菩提。何以故？善現，是菩薩摩訶薩觀一切法自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，能行八解脫定、八勝處定、九次第定、十遍處定、四圣諦觀、三摩地門、陀羅尼門、三解脫門。雖能行八解脫定乃至三解脫門，而超聲聞及獨覺地，證入菩薩不退轉位。善現，是名菩薩摩訶薩無生法受記忍。 
　　“復次，善現，若菩薩摩訶薩修行般若波羅蜜多時，以一切智智相應作意，學佛十力、四無所畏、四無礙解、十八佛不共法、大慈、大悲、大喜、大舍、無忘失法、恒住舍性、一切智、道相智、一切相智、五眼、六神通，乃至未具成熟有情、嚴凈佛土，且未證得一切智智。何以故？善現，是菩薩摩訶薩觀一切法自相皆空，無起、無成、無轉、無滅，入諸法相，知一切法無作、無能，入諸行相。是菩薩摩訶薩成就如是方便善巧，恒時增長殊勝善根，由勝善根常增長故，能行佛十力、四無所畏、四無礙解、十八佛不共法、大慈、大悲、大喜、大舍、無忘失法、恒住舍性、一切智、道相智、一切相智、五眼、六神通，由能行佛十力乃至六神通故，便能圓滿成熟有情、嚴凈佛土，漸次證得一切智智。 
　　“善現，如是名為方便善巧，若菩薩摩訶薩成就如是方便善巧，諸有所為定能證得一切智智。善現，如是方便善巧，皆由般若波羅蜜多而得成就。是故，善現，諸菩薩摩訶薩應行般若波羅蜜多，諸有所為不求果報。”  初分遍學道品第六十四之一  
　　爾時，具壽善現白佛言：“世尊，諸菩薩摩訶薩具最勝覺，雖能受行如是深法，而能于中不求果報。” 
　　佛言：“善現，如是，如是，如汝所說，諸菩薩摩訶薩具最勝覺，雖能受行如是深法，而于其中不求果報。何以故？善現，諸菩薩摩訶薩于自性無動故。” 
　　具壽善現復白佛言：“世尊，諸菩薩摩訶薩能于何等自性無動？” 
　　佛言：“善現，諸菩薩摩訶薩能于無性自性無動。” 
　　“世尊，諸菩薩摩訶薩能于何等諸法無性自性無動？” 
　　“善現，諸菩薩摩訶薩能于色無性自性無動，能于受、想、行、識無性自性無動；能于眼處無性自性無動，能于耳、鼻、舌、身、意處無性自性無動；能于色處無性自性無動，能于聲、香、味、觸、法處無性自性無動；能于眼界無性自性無動，能于耳、鼻、舌、身、意界無性自性無動；能于色界無性自性無動，能于聲、香、味、觸、法界無性自性無動；能于眼識界無性自性無動，能于耳、鼻、舌、身、意識界無性自性無動，能于眼觸無性自性無動，能于耳、鼻、舌、身、意觸無性自性無動；能于眼觸為緣所生諸受無性自性無動，能于耳、鼻、舌、身、意觸為緣所生諸受無性自性無動；能于地界無性自性無動，能于水、火、風、空、識界無性自性無動；能于無明無性自性無動，能于行、識、名色、六處、觸、受、愛、取、有、生、老死愁嘆苦憂惱無性自性無動；能于布施波羅蜜多無性自性無動，能于凈戒、安忍、精進、靜慮、般若波羅蜜多無性自性無動；能于內空無性自性無動，能于外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空無性自性無動；能于四靜慮無性自性無動，能于四無量、四無色定無性自性無動；能于四念住無性自性無動，能于四正斷、四神足、五根、五力、七等覺支、八圣道支無性自性無動；能于空解脫門無性自性無動，能于無相、無愿解脫門無性自性無動；能于苦圣諦無性自性無動，能于集、滅、道圣諦無性自性無動；能于八解脫無性自性無動，能于八勝處、九次第定、十遍處無性自性無動；能于一切三摩地門無性自性無動，能于一切陀羅尼門無性自性無動；能于菩薩十地無性自性無動；能于五眼無性自性無動，能于六神通無性自性無動；能于佛十力無性自性無動，能于四無所畏、四無礙解、十八佛不共法無性自性無動；能于大慈無性自性無動，能于大悲、大喜、大舍無性自性無動；能于無忘失法無性自性無動，能于恒住舍性無性自性無動；能于一切智無性自性無動，能于道相智、一切相智無性自性無動；能于預流果無性自性無動，能于一來、不還、阿羅漢果無性自性無動；能于獨覺菩提無性自性無動；能于一切菩薩摩訶薩行無性自性無動；能于諸佛無上正等菩提無性自性無動。 
　　“何以故？善現，諸法自性即是無性，無性不能現證無性。”  
大般若波羅蜜多經卷第三百六十七 初分遍學道品第六十四之二  
　　爾時，具壽善現白佛言：“世尊，有性法為能現證無性不？” 
　　“不也，善現。” 
　　“世尊，無性法為能現證有性不？” 
　　“不也，善現。” 
　　“世尊，有性法為能現證有性不？” 
　　“不也，善現。” 
　　“世尊，無性法為能現證無性不？” 
　　“不也，善現。” 
　　“世尊，若爾亦應有性不能現觀無性，無性不能現觀有性，有性不能現觀有性，無性不能現觀無性，將無世尊不得現觀？” 
　　佛言：“善現，有得現觀，然離四句。” 
　　“世尊，云何有得現觀，然離四句？” 
　　“善現，非有非無絕諸戲論，乃名現觀，得亦如是，是故我說有得現觀，然離四句。”  
　　爾時，具壽善現白佛言：“世尊，菩薩摩訶薩以何為戲論？” 
　　佛言：“善現，菩薩摩訶薩觀色若常若無常是為戲論，觀受、想、行、識若常若無常是為戲論；觀色若樂若苦是為戲論，觀受、想、行、識若樂若苦是為戲論；觀色若我若無我是為戲論，觀受、想、行、識若我若無我是為戲論；觀色若凈若不凈是為戲論，觀受、想、行、識若凈若不凈是為戲論；觀色若寂靜若不寂靜是為戲論，觀受、想、行、識若寂靜若不寂靜是為戲論；觀色若遠離若不遠離是為戲論，觀受、想、行、識若遠離若不遠離是為戲論；觀色若是所遍知若非所遍知是為戲論，觀受、想、行、識若是所遍知若非所遍知是為戲論。 
　　“善現，菩薩摩訶薩觀眼處若常若無常是為戲論，觀耳、鼻、舌、身、意處若常若無常是為戲論；觀眼處若樂若苦是為戲論，觀耳、鼻、舌、身、意處若樂若苦是為戲論；觀眼處若我若無我是為戲論，觀耳、鼻、舌、身、意處若我若無我是為戲論；觀眼處若凈若不凈是為戲論，觀耳、鼻、舌、身、意處若凈若不凈是為戲論；觀眼處若寂靜若不寂靜是為戲論，觀耳、鼻、舌、身、意處若寂靜若不寂靜是為戲論；觀眼處若遠離若不遠離是為戲論，觀耳、鼻、舌、身、意處若遠離若不遠離是為戲論；觀眼處若是所遍知若非所遍知是為戲論，觀耳、鼻、舌、身、意處若是所遍知若非所遍知是為戲論。 
　　“善現，菩薩摩訶薩觀色處若常若無常是為戲論，觀聲、香、味、觸、法處若常若無常是為戲論；觀色處若樂若苦是為戲論，觀聲、香、味、觸、法處若樂若苦是為戲論；觀色處若我若無我是為戲論，觀聲、香、味、觸、法處若我若無我是為戲論；觀色處若凈若不凈是為戲論，觀聲、香、味、觸、法處若凈若不凈是為戲論；觀色處若寂靜若不寂靜是為戲論，觀聲、香、味、觸、法處若寂靜若不寂靜是為戲論；觀色處若遠離若不遠離是為戲論，觀聲、香、味、觸、法處若遠離若不遠離是為戲論；觀色處若是所遍知若非所遍知是為戲論，觀聲、香、味、觸、法處若是所遍知若非所遍知是為戲論。 
　　“善現，菩薩摩訶薩觀眼界若常若無常是為戲論，觀耳、鼻、舌、身、意界若常若無常是為戲論；觀眼界若樂若苦是為戲論，觀耳、鼻、舌、身、意界若樂若苦是為戲論；觀眼界若我若無我是為戲論，觀耳、鼻、舌、身、意界若我若無我是為戲論；觀眼界若凈若不凈是為戲論，觀耳、鼻、舌、身、意界若凈若不凈是為戲論；觀眼界若寂靜若不寂靜是為戲論，觀耳、鼻、舌、身、意界若寂靜若不寂靜是為戲論；觀眼界若遠離若不遠離是為戲論，觀耳、鼻、舌、身、意界若遠離若不遠離是為戲論；觀眼界若是所遍知若非所遍知是為戲論，觀耳、鼻、舌、身、意界若是所遍知若非所遍知是為戲論。 
　　“善現，菩薩摩訶薩觀色界若常若無常是為戲論，觀聲、香、味、觸、法界若常若無常是為戲論；觀色界若樂若苦是為戲論，觀聲、香、味、觸、法界若樂若苦是為戲論；觀色界若我若無我是為戲論，觀聲、香、味、觸、法界若我若無我是為戲論；觀色界若凈若不凈是為戲論，觀聲、香、味、觸、法界若凈若不凈是為戲論；觀色界若寂靜若不寂靜是為戲論，觀聲、香、味、觸、法界若寂靜若不寂靜是為戲論；觀色界若遠離若不遠離是為戲論，觀聲、香、味、觸、法界若遠離若不遠離是為戲論；觀色界若是所遍知若非所遍知是為戲論，觀聲、香、味、觸、法界若是所遍知若非所遍知是為戲論。 
　　“善現，菩薩摩訶薩觀眼識界若常若無常是為戲論，觀耳、鼻、舌、身、意識界若常若無常是為戲論；觀眼識界若樂若苦是為戲論，觀耳、鼻、舌、身、意識界若樂若苦是為戲論；觀眼識界若我若無我是為戲論，觀耳、鼻、舌、身、意識界若我若無我是為戲論；觀眼識界若凈若不凈是為戲論，觀耳、鼻、舌、身、意識界若凈若不凈是為戲論；觀眼識界若寂靜若不寂靜是為戲論，觀耳、鼻、舌、身、意識界若寂靜若不寂靜是為戲論；觀眼識界若遠離若不遠離是為戲論，觀耳、鼻、舌、身、意識界若遠離若不遠離是為戲論；觀眼識界若是所遍知若非所遍知是為戲論，觀耳、鼻、舌、身、意識界若是所遍知若非所遍知是為戲論。 
　　“善現，菩薩摩訶薩觀眼觸若常若無常是為戲論，觀耳、鼻、舌、身、意觸若常若無常是為戲論；觀眼觸若樂若苦是為戲論，觀耳、鼻、舌、身、意觸若樂若苦是為戲論；觀眼觸若我若無我是為戲論，觀耳、鼻、舌、身、意觸若我若無我是為戲論；觀眼觸若凈若不凈是為戲論，觀耳、鼻、舌、身、意觸若凈若不凈是為戲論；觀眼觸若寂靜若不寂靜是為戲論，觀耳、鼻、舌、身、意觸若寂靜若不寂靜是為戲論；觀眼觸若遠離若不遠離是為戲論，觀耳、鼻、舌、身、意觸若遠離若不遠離是為戲論；觀眼觸若是所遍知若非所遍知是為戲論，觀耳、鼻、舌、身、意觸若是所遍知若非所遍知是為戲論。 
　　“善現，菩薩摩訶薩觀眼觸為緣所生諸受若常若無常是為戲論，觀耳、鼻、舌、身、意觸為緣所生諸受若常若無常是為戲論；觀眼觸為緣所生諸受若樂若苦是為戲論，觀耳、鼻、舌、身、意觸為緣所生諸受若樂若苦是為戲論；觀眼觸為緣所生諸受若我若無我是為戲論，觀耳、鼻、舌、身、意觸為緣所生諸受若我若無我是為戲論；觀眼觸為緣所生諸受若凈若不凈是為戲論，觀耳、鼻、舌、身、意觸為緣所生諸受若凈若不凈是為戲論；觀眼觸為緣所生諸受若寂靜若不寂靜是為戲論，觀耳、鼻、舌、身、意觸為緣所生諸受若寂靜若不寂靜是為戲論；觀眼觸為緣所生諸受若遠離若不遠離是為戲論，觀耳、鼻、舌、身、意觸為緣所生諸受若遠離若不遠離是為戲論；觀眼觸為緣所生諸受若是所遍知若非所遍知是為戲論，觀耳、鼻、舌、身、意觸為緣所生諸受若是所遍知若非所遍知是為戲論。 
　　“善現，菩薩摩訶薩觀地界若常若無常是為戲論，觀水、火、風、空、識界若常若無常是為戲論；觀地界若樂若苦是為戲論，觀水、火、風、空、識界若樂若苦是為戲論；觀地界若我若無我是為戲論，觀水、火、風、空、識界若我若無我是為戲論；觀地界若凈若不凈是為戲論，觀水、火、風、空、識界若凈若不凈是為戲論；觀地界若寂靜若不寂靜是為戲論，觀水、火、風、空、識界若寂靜若不寂靜是為戲論；觀地界若遠離若不遠離是為戲論，觀水、火、風、空、識界若遠離若不遠離是為戲論；觀地界若是所遍知若非所遍知是為戲論，觀水、火、風、空、識界若是所遍知若非所遍知是為戲論。 
　　“善現，菩薩摩訶薩觀無明若常若無常是為戲論，觀行、識、名色、六處、觸、受、愛、取、有、生、老死愁嘆苦憂惱若常若無常是為戲論；觀無明若樂若苦是為戲論，觀行乃至老死愁嘆苦憂惱若樂若苦是為戲論；觀無明若我若無我是為戲論，觀行乃至老死愁嘆苦憂惱若我若無我是為戲論；觀無明若凈若不凈是為戲論，觀行乃至老死愁嘆苦憂惱若凈若不凈是為戲論；觀無明若寂靜若不寂靜是為戲論，觀行乃至老死愁嘆苦憂惱若寂靜若不寂靜是為戲論；觀無明若遠離若不遠離是為戲論，觀行乃至老死愁嘆苦憂惱若遠離若不遠離是為戲論；觀無明若是所遍知若非所遍知是為戲論。觀行乃至老死愁嘆苦憂惱若是所遍知若非所遍知是為戲論。 
　　“善現，菩薩摩訶薩觀布施波羅蜜多若常若無常是為戲論，觀凈戒、安忍、精進、靜慮、般若波羅蜜多若常若無常是為戲論；觀布施波羅蜜多若樂若苦是為戲論，觀凈戒乃至般若波羅蜜多若樂若苦是為戲論；觀布施波羅蜜多若我若無我是為戲論，觀凈戒乃至般若波羅蜜多若我若無我是為戲論；觀布施波羅蜜多若凈若不凈是為戲論，觀凈戒乃至般若波羅蜜多若凈若不凈是為戲論；觀布施波羅蜜多若寂靜若不寂靜是為戲論，觀凈戒乃至般若波羅蜜多若寂靜若不寂靜是為戲論；觀布施波羅蜜多若遠離若不遠離是為戲論，觀凈戒乃至般若波羅蜜多若遠離若不遠離是為戲論；觀布施波羅蜜多若是所遍知若非所遍知是為戲論，觀凈戒乃至般若波羅蜜多若是所遍知若非所遍知是為戲論。 
　　“善現，菩薩摩訶薩觀內空若常若無常是為戲論，觀外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空若常若無常是為戲論；觀內空若樂若苦是為戲論，觀外空乃至無性自性空若樂若苦是為戲論；觀內空若我若無我是為戲論，觀外空乃至無性自性空若我若無我是為戲論；觀內空若凈若不凈是為戲論，觀外空乃至無性自性空若凈若不凈是為戲論；觀內空若寂靜若不寂靜是為戲論，觀外空乃至無性自性空若寂靜若不寂靜是為戲論；觀內空若遠離若不遠離是為戲論，觀外空乃至無性自性空若遠離若不遠離是為戲論；觀內空若是所遍知若非所遍知是為戲論，觀外空乃至無性自性空若是所遍知若非所遍知是為戲論。 
　　“善現，菩薩摩訶薩觀真如若常若無常是為戲論，觀法界、法性、不虛妄性、不變異性、平等性、離生性、法定、法住、實際、虛空界、不思議界若常若無常是為戲論；觀真如若樂若苦是為戲論，觀法界乃至不思議界若樂若苦是為戲論；觀真如若我若無我是為戲論，觀法界乃至不思議界若我若無我是為戲論；觀真如若凈若不凈是為戲論，觀法界乃至不思議界若凈若不凈是為戲論；觀真如若寂靜若不寂靜是為戲論，觀法界乃至不思議界若寂靜若不寂靜是為戲論；觀真如若遠離若不遠離是為戲論，觀法界乃至不思議界若遠離若不遠離是為戲論；觀真如若是所遍知若非所遍知是為戲論，觀法界乃至不思議界若是所遍知若非所遍知是為戲論。 
　　“善現，菩薩摩訶薩觀四念住若常若無常是為戲論，觀四正斷、四神足、五根、五力、七等覺支、八圣道支若常若無常是為戲論；觀四念住若樂若苦是為戲論，觀四正斷乃至八圣道支若樂若苦是為戲論；觀四念住若我若無我是為戲論，觀四正斷乃至八圣道支若我若無我是為戲論；觀四念住若凈若不凈是為戲論，觀四正斷乃至八圣道支若凈若不凈是為戲論；觀四念住若寂靜若不寂靜是為戲論，觀四正斷乃至八圣道支若寂靜若不寂靜是為戲論；觀四念住若遠離若不遠離是為戲論，觀四正斷乃至八圣道支若遠離若不遠離是為戲論；觀四念住若是所遍知若非所遍知是為戲論，觀四正斷乃至八圣道支若是所遍知若非所遍知是為戲論。 
　　“善現，菩薩摩訶薩觀苦圣諦若常若無常是為戲論，觀集、滅、道圣諦若常若無常是為戲論；觀苦圣諦若樂若苦是為戲論，觀集、滅、道圣諦若樂若苦是為戲論；觀苦圣諦若我若無我是為戲論，觀集、滅、道圣諦若我若無我是為戲論；觀苦圣諦若凈若不凈是為戲論，觀集、滅、道圣諦若凈若不凈是為戲論；觀苦圣諦若寂靜若不寂靜是為戲論，觀集、滅、道圣諦若寂靜若不寂靜是為戲論；觀苦圣諦若遠離若不遠離是為戲論，觀集、滅、道圣諦若遠離若不遠離是為戲論；觀苦圣諦若是所遍知若非所遍知是為戲論，觀集、滅、道圣諦若是所遍知若非所遍知是為戲論。 
　　“善現，菩薩摩訶薩觀四靜慮若常若無常是為戲論，觀四無量、四無色定若常若無常是為戲論；觀四靜慮若樂若苦是為戲論，觀四無量、四無色定若樂若苦是為戲論；觀四靜慮若我若無我是為戲論，觀四無量、四無色定若我若無我是為戲論；觀四靜慮若凈若不凈是為戲論，觀四無量、四無色定若凈若不凈是為戲論；觀四靜慮若寂靜若不寂靜是為戲論，觀四無量、四無色定若寂靜若不寂靜是為戲論；觀四靜慮若遠離若不遠離是為戲論，觀四無量、四無色定若遠離若不遠離是為戲論；觀四靜慮若是所遍知若非所遍知是為戲論，觀四無量、四無色定若是所遍知若非所遍知是為戲論。 
　　“善現，菩薩摩訶薩觀八解脫若常若無常是為戲論，觀八勝處、九次第定、十遍處若常若無常是為戲論；觀八解脫若樂若苦是為戲論，觀八勝處、九次第定、十遍處若樂若苦是為戲論；觀八解脫若我若無我是為戲論，觀八勝處、九次第定、十遍處若我若無我是為戲論；觀八解脫若凈若不凈是為戲論，觀八勝處、九次第定、十遍處若凈若不凈是為戲論；觀八解脫若寂靜若不寂靜是為戲論，觀八勝處、九次第定、十遍處若寂靜若不寂靜是為戲論；觀八解脫若遠離若不遠離是為戲論，觀八勝處、九次第定、十遍處若遠離若不遠離是為戲論；觀八解脫若是所遍知若非所遍知是為戲論，觀八勝處、九次第定、十遍處若是所遍知若非所遍知是為戲論。 
　　“善現，菩薩摩訶薩觀三摩地門若常若無常是為戲論，觀陀羅尼門若常若無常是為戲論；觀三摩地門若樂若苦是為戲論，觀陀羅尼門若樂若苦是為戲論；觀三摩地門若我若無我是為戲論，觀陀羅尼門若我若無我是為戲論；觀三摩地門若凈若不凈是為戲論，觀陀羅尼門若凈若不凈是為戲論；觀三摩地門若寂靜若不寂靜是為戲論，觀陀羅尼門若寂靜若不寂靜是為戲論；觀三摩地門若遠離若不遠離是為戲論，觀陀羅尼門若遠離若不遠離是為戲論；觀三摩地門若是所遍知若非所遍知是為戲論，觀陀羅尼門若是所遍知若非所遍知是為戲論。 
　　“善現，菩薩摩訶薩觀空解脫門若常若無常是為戲論，觀無相、無愿解脫門若常若無常是為戲論；觀空解脫門若樂若苦是為戲論，觀無相、無愿解脫門若樂若苦是為戲論；觀空解脫門若我若無我是為戲論，觀無相、無愿解脫門若我若無我是為戲論；觀空解脫門若凈若不凈是為戲論，觀無相、無愿解脫門若凈若不凈是為戲論；觀空解脫門若寂靜若不寂靜是為戲論，觀無相、無愿解脫門若寂靜若不寂靜是為戲論；觀空解脫門若遠離若不遠離是為戲論，觀無相、無愿解脫門若遠離若不遠離是為戲論；觀空解脫門若是所遍知若非所遍知是為戲論，觀無相、無愿解脫門若是所遍知若非所遍知是為戲論。 
　　“善現，菩薩摩訶薩觀極喜地若常若無常是為戲論，觀離垢地、發光地、焰慧地、極難勝地、現前地、遠行地、不動地、善慧地、法云地若常若無常是為戲論；觀極喜地若樂若苦是為戲論，觀離垢地乃至法云地若樂若苦是為戲論；觀極喜地若我若無我是為戲論，觀離垢地乃至法云地若我若無我是為戲論；觀極喜地若凈若不凈是為戲論，觀離垢地乃至法云地若凈若不凈是為戲論；觀極喜地若寂靜若不寂靜是為戲論，觀離垢地乃至法云地若寂靜若不寂靜是為戲論；觀極喜地若遠離若不遠離是為戲論，觀離垢地乃至法云地若遠離若不遠離是為戲論；觀極喜地若是所遍知若非所遍知是為戲論，觀離垢地乃至法云地若是所遍知若非所遍知是為戲論。 
　　“善現，菩薩摩訶薩觀五眼若常若無常是為戲論，觀六神通若常若無常是為戲論；觀五眼若樂若苦是為戲論，觀六神通若樂若苦是為戲論；觀五眼若我若無我是為戲論，觀六神通若我若無我是為戲論；觀五眼若凈若不凈是為戲論，觀六神通若凈若不凈是為戲論；觀五眼若寂靜若不寂靜是為戲論，觀六神通若寂靜若不寂靜是為戲論；觀五眼若遠離若不遠離是為戲論，觀六神通若遠離若不遠離是為戲論；觀五眼若是所遍知若非所遍知是為戲論，觀六神通若是所遍知若非所遍知是為戲論。 
　　“善現，菩薩摩訶薩觀佛十力若常若無常是為戲論，觀四無所畏、四無礙解、十八佛不共法若常若無常是為戲論；觀佛十力若樂若苦是為戲論，觀四無所畏、四無礙解、十八佛不共法若樂若苦是為戲論；觀佛十力若我若無我是為戲論，觀四無所畏、四無礙解、十八佛不共法若我若無我是為戲論；觀佛十力若凈若不凈是為戲論，觀四無所畏、四無礙解、十八佛不共法若凈若不凈是為戲論；觀佛十力若寂靜若不寂靜是為戲論，觀四無所畏、四無礙解、十八佛不共法若寂靜若不寂靜是為戲論；觀佛十力若遠離若不遠離是為戲論，觀四無所畏、四無礙解、十八佛不共法若遠離若不遠離是為戲論；觀佛十力若是所遍知若非所遍知是為戲論，觀四無所畏、四無礙解、十八佛不共法若是所遍知若非所遍知是為戲論。 
　　“善現，菩薩摩訶薩觀大慈若常若無常是為戲論，觀大悲、大喜、大舍若常若無常是為戲論；觀大慈若樂若苦是為戲論，觀大悲、大喜、大舍若樂若苦是為戲論；觀大慈若我若無我是為戲論，觀大悲、大喜、大舍若我若無我是為戲論；觀大慈若凈若不凈是為戲論，觀大悲、大喜、大舍若凈若不凈是為戲論；觀大慈若寂靜若不寂靜是為戲論，觀大悲、大喜、大舍若寂靜若不寂靜是為戲論；觀大慈若遠離若不遠離是為戲論，觀大悲、大喜、大舍若遠離若不遠離是為戲論；觀大慈若是所遍知若非所遍知是為戲論，觀大悲、大喜、大舍若是所遍知若非所遍知是為戲論。 
　　“善現，菩薩摩訶薩觀無忘失法若常若無常是為戲論，觀恒住舍性若常若無常是為戲論；觀無忘失法若樂若苦是為戲論，觀恒住舍性若樂若苦是為戲論；觀無忘失法若我若無我是為戲論，觀恒住舍性若我若無我是為戲論；觀無忘失法若凈若不凈是為戲論，觀恒住舍性若凈若不凈是為戲論；觀無忘失法若寂靜若不寂靜是為戲論，觀恒住舍性若寂靜若不寂靜是為戲論；觀無忘失法若遠離若不遠離是為戲論，觀恒住舍性若遠離若不遠離是為戲論；觀無忘失法若是所遍知若非所遍知是為戲論，觀恒住舍性若是所遍知若非所遍知是為戲論。 
　　“善現，菩薩摩訶薩觀一切智若常若無常是為戲論，觀道相智、一切相智若常若無常是為戲論；觀一切智若樂若苦是為戲論，觀道相智、一切相智若樂若苦是為戲論；觀一切智若我若無我是為戲論，觀道相智、一切相智若我若無我是為戲論；觀一切智若凈若不凈是為戲論，觀道相智、一切相智若凈若不凈是為戲論；觀一切智若寂靜若不寂靜是為戲論，觀道相智、一切相智若寂靜若不寂靜是為戲論；觀一切智若遠離若不遠離是為戲論，觀道相智、一切相智若遠離若不遠離是為戲論；觀一切智若是所遍知若非所遍知是為戲論，觀道相智、一切相智若是所遍知若非所遍知是為戲論。 
　　“善現，菩薩摩訶薩觀預流果若常若無常是為戲論，觀一來、不還、阿羅漢果、獨覺菩提若常若無常是為戲論；觀預流果若樂若苦是為戲論，觀一來、不還、阿羅漢果、獨覺菩提若樂若苦是為戲論；觀預流果若我若無我是為戲論，觀一來、不還、阿羅漢果、獨覺菩提若我若無我是為戲論；觀預流果若凈若不凈是為戲論，觀一來、不還、阿羅漢果、獨覺菩提若凈若不凈是為戲論；觀預流果若寂靜若不寂靜是為戲論，觀一來、不還、阿羅漢果、獨覺菩提若寂靜若不寂靜是為戲論；觀預流果若遠離若不遠離是為戲論，觀一來、不還、阿羅漢果、獨覺菩提若遠離若不遠離是為戲論；觀預流果若是所遍知若非所遍知是為戲論，觀一來、不還、阿羅漢果、獨覺菩提若是所遍知若非所遍知是為戲論。 
　　“善現，菩薩摩訶薩觀一切菩薩摩訶薩行若常若無常是為戲論，觀諸佛無上正等菩提若常若無常是為戲論；觀一切菩薩摩訶薩行若樂若苦是為戲論，觀諸佛無上正等菩提若樂若苦是為戲論；觀一切菩薩摩訶薩行若我若無我是為戲論，觀諸佛無上正等菩提若我若無我是為戲論；觀一切菩薩摩訶薩行若凈若不凈是為戲論，觀諸佛無上正等菩提若凈若不凈是為戲論；觀一切菩薩摩訶薩行若寂靜若不寂靜是為戲論，觀諸佛無上正等菩提若寂靜若不寂靜是為戲論；觀一切菩薩摩訶薩行若遠離若不遠離是為戲論，觀諸佛無上正等菩提若遠離若不遠離是為戲論；觀一切菩薩摩訶薩行若是所遍知若非所遍知是為戲論，觀諸佛無上正等菩提若是所遍知若非所遍知是為戲論。 
　　“復次，善現，菩薩摩訶薩若作是念：‘苦圣諦應遍知是為戲論，集圣諦應永斷是為戲論，滅圣諦應作證是為戲論，道圣諦應修習是為戲論。’ 
　　“善現，菩薩摩訶薩若作是念：‘應修四靜慮是為戲論，應修四無量、四無色定是為戲論。’ 
　　“善現，菩薩摩訶薩若作是念：‘應修四念住是為戲論，應修四正斷、四神足、五根、五力、七等覺支、八圣道支是為戲論。’ 
　　“善現，菩薩摩訶薩若作是念：‘應修空解脫門是為戲論，應修無相、無愿解脫門是為戲論。’ 
　　“善現，菩薩摩訶薩若作是念：‘應修八解脫是為戲論，應修八勝處、九次第定、十遍處是為戲論。’ 
　　“善現，菩薩摩訶薩若作是念：‘應修五眼是為戲論，應修六神通是為戲論。’ 
　　“善現，菩薩摩訶薩若作是念：‘應超預流果是為戲論，應超一來、不還、阿羅漢果、獨覺菩提是為戲論。’ 
　　“善現，菩薩摩訶薩若作是念：‘應行布施波羅蜜多是為戲論，應行凈戒、安忍、精進、靜慮、般若波羅蜜多是為戲論。’ 
　　“善現，菩薩摩訶薩若作是念：‘應住內空是為戲論，應住外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空是為戲論。’ 
　　“善現，菩薩摩訶薩若作是念：‘應住真如是為戲論，應住法界、法性、不虛妄性、不變異性、平等性、離生性、法定、法住、實際、虛空界、不思議界是為戲論。’ 
　　“善現，菩薩摩訶薩若作是念：‘應趣入菩薩正性離生是為戲論，應圓滿菩薩十地正行是為戲論。’ 
　　“善現，菩薩摩訶薩若作是念：‘應成熟有情是為戲論，應嚴凈佛土是為戲論。’ 
　　“善現，菩薩摩訶薩若作是念：‘應起佛十力是為戲論，應起四無所畏、四無礙解、十八佛不共法是為戲論。’ 
　　“善現，菩薩摩訶薩若作是念：‘應起大慈是為戲論，應起大悲、大喜、大舍是為戲論。’ 
　　“善現，菩薩摩訶薩若作是念：‘應起無忘失法是為戲論，應起恒住舍性是為戲論。’ 
　　“善現，菩薩摩訶薩若作是念：‘應起一切智是為戲論，應起道相智、一切相智是為戲論。’ 
　　“善現，菩薩摩訶薩若作是念：‘應起一切三摩地門是為戲論，應起一切陀羅尼門是為戲論。’ 
　　“善現，菩薩摩訶薩若作是念：‘應斷一切煩惱習氣相續是為戲論，應證諸佛無上正等菩提是為戲論。’ 
　　“善現，如是等類一切戲論，是為菩薩摩訶薩所有戲論。  
大般若波羅蜜多經卷第三百六十八 初分遍學道品第六十四之三  
　　“復次，善現，菩薩摩訶薩行深般若波羅蜜多時，應觀色若常若無常，不可戲論故不應戲論；應觀受、想、行、識若常若無常，不可戲論故不應戲論；應觀色若樂若苦，不可戲論故不應戲論；應觀受、想、行、識若樂若苦，不可戲論故不應戲論；應觀色若我若無我，不可戲論故不應戲論；應觀受、想、行、識若我若無我，不可戲論故不應戲論；應觀色若凈若不凈，不可戲論故不應戲論；應觀受、想、行、識若凈若不凈，不可戲論故不應戲論；應觀色若寂靜若不寂靜，不可戲論故不應戲論；應觀受、想、行、識若寂靜若不寂靜，不可戲論故不應戲論；應觀色若遠離若不遠離，不可戲論故不應戲論；應觀受、想、行、識若遠離若不遠離，不可戲論故不應戲論；應觀色若是所遍知若非所遍知，不可戲論故不應戲論；應觀受、想、行、識若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀眼處若常若無常，不可戲論故不應戲論；應觀耳、鼻、舌、身、意處若常若無常，不可戲論故不應戲論；應觀眼處若樂若苦，不可戲論故不應戲論；應觀耳、鼻、舌、身、意處若樂若苦，不可戲論故不應戲論；應觀眼處若我若無我，不可戲論故不應戲論；應觀耳、鼻、舌、身、意處若我若無我，不可戲論故不應戲論；應觀眼處若凈若不凈，不可戲論故不應戲論；應觀耳、鼻、舌、身、意處若凈若不凈，不可戲論故不應戲論；應觀眼處若寂靜若不寂靜，不可戲論故不應戲論；應觀耳、鼻、舌、身、意處若寂靜若不寂靜，不可戲論故不應戲論；應觀眼處若遠離若不遠離，不可戲論故不應戲論；應觀耳、鼻、舌、身、意處若遠離若不遠離，不可戲論故不應戲論；應觀眼處若是所遍知若非所遍知，不可戲論故不應戲論；應觀耳、鼻、舌、身、意處若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀色處若常若無常，不可戲論故不應戲論；應觀聲、香、味、觸、法處若常若無常，不可戲論故不應戲論；應觀色處若樂若苦，不可戲論故不應戲論；應觀聲、香、味、觸、法處若樂若苦，不可戲論故不應戲論；應觀色處若我若無我，不可戲論故不應戲論；應觀聲、香、味、觸、法處若我若無我，不可戲論故不應戲論；應觀色處若凈若不凈，不可戲論故不應戲論；應觀聲、香、味、觸、法處若凈若不凈，不可戲論故不應戲論；應觀色處若寂靜若不寂靜，不可戲論故不應戲論；應觀聲、香、味、觸、法處若寂靜若不寂靜，不可戲論故不應戲論；應觀色處若遠離若不遠離，不可戲論故不應戲論；應觀聲、香、味、觸、法處若遠離若不遠離，不可戲論故不應戲論；應觀色處若是所遍知若非所遍知，不可戲論故不應戲論；應觀聲、香、味、觸、法處若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀眼界若常若無常，不可戲論故不應戲論；應觀耳、鼻、舌、身、意界若常若無常，不可戲論故不應戲論；應觀眼界若樂若苦，不可戲論故不應戲論；應觀耳、鼻、舌、身、意界若樂若苦，不可戲論故不應戲論；應觀眼界若我若無我，不可戲論故不應戲論；應觀耳、鼻、舌、身、意界若我若無我，不可戲論故不應戲論；應觀眼界若凈若不凈，不可戲論故不應戲論；應觀耳、鼻、舌、身、意界若凈若不凈，不可戲論故不應戲論；應觀眼界若寂靜若不寂靜，不可戲論故不應戲論；應觀耳、鼻、舌、身、意界若寂靜若不寂靜，不可戲論故不應戲論；應觀眼界若遠離若不遠離，不可戲論故不應戲論；應觀耳、鼻、舌、身、意界若遠離若不遠離，不可戲論故不應戲論；應觀眼界若是所遍知若非所遍知，不可戲論故不應戲論；應觀耳、鼻、舌、身、意界若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀色界若常若無常，不可戲論故不應戲論；應觀聲、香、味、觸、法界若常若無常，不可戲論故不應戲論；應觀色界若樂若苦，不可戲論故不應戲論；應觀聲、香、味、觸、法界若樂若苦，不可戲論故不應戲論；應觀色界若我若無我，不可戲論故不應戲論；應觀聲、香、味、觸、法界若我若無我，不可戲論故不應戲論；應觀色界若凈若不凈，不可戲論故不應戲論；應觀聲、香、味、觸、法界若凈若不凈，不可戲論故不應戲論；應觀色界若寂靜若不寂靜，不可戲論故不應戲論；應觀聲、香、味、觸、法界若寂靜若不寂靜，不可戲論故不應戲論；應觀色界若遠離若不遠離，不可戲論故不應戲論；應觀聲、香、味、觸、法界若遠離若不遠離，不可戲論故不應戲論；應觀色界若是所遍知若非所遍知，不可戲論故不應戲論；應觀聲、香、味、觸、法界若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀眼識界若常若無常，不可戲論故不應戲論；應觀耳、鼻、舌、身、意識界若常若無常，不可戲論故不應戲論；應觀眼識界若樂若苦，不可戲論故不應戲論；應觀耳、鼻、舌、身、意識界若樂若苦，不可戲論故不應戲論；應觀眼識界若我若無我，不可戲論故不應戲論；應觀耳、鼻、舌、身、意識界若我若無我，不可戲論故不應戲論；應觀眼識界若凈若不凈，不可戲論故不應戲論；應觀耳、鼻、舌、身、意識界若凈若不凈，不可戲論故不應戲論；應觀眼識界若寂靜若不寂靜，不可戲論故不應戲論；應觀耳、鼻、舌、身、意識界若寂靜若不寂靜，不可戲論故不應戲論；應觀眼識界若遠離若不遠離，不可戲論故不應戲論；應觀耳、鼻、舌、身、意識界若遠離若不遠離，不可戲論故不應戲論；應觀眼識界若是所遍知若非所遍知，不可戲論故不應戲論；應觀耳、鼻、舌、身、意識界若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀眼觸若常若無常，不可戲論故不應戲論；應觀耳、鼻、舌、身、意觸若常若無常，不可戲論故不應戲論；應觀眼觸若樂若苦，不可戲論故不應戲論；應觀耳、鼻、舌、身、意觸若樂若苦，不可戲論故不應戲論；應觀眼觸若我若無我，不可戲論故不應戲論；應觀耳、鼻、舌、身、意觸若我若無我，不可戲論故不應戲論；應觀眼觸若凈若不凈，不可戲論故不應戲論；應觀耳、鼻、舌、身、意觸若凈若不凈，不可戲論故不應戲論；應觀眼觸若寂靜若不寂靜，不可戲論故不應戲論；應觀耳、鼻、舌、身、意觸若寂靜若不寂靜，不可戲論故不應戲論；應觀眼觸若遠離若不遠離，不可戲論故不應戲論；應觀耳、鼻、舌、身、意觸若遠離若不遠離，不可戲論故不應戲論；應觀眼觸若是所遍知若非所遍知，不可戲論故不應戲論；應觀耳、鼻、舌、身、意觸若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀眼觸為緣所生諸受若常若無常，不可戲論故不應戲論；應觀耳、鼻、舌、身、意觸為緣所生諸受若常若無常，不可戲論故不應戲論；應觀眼觸為緣所生諸受若樂若苦，不可戲論故不應戲論；應觀耳、鼻、舌、身、意觸為緣所生諸受若樂若苦，不可戲論故不應戲論；應觀眼觸為緣所生諸受若我若無我，不可戲論故不應戲論；應觀耳、鼻、舌、身、意觸為緣所生諸受若我若無我，不可戲論故不應戲論；應觀眼觸為緣所生諸受若凈若不凈，不可戲論故不應戲論；應觀耳、鼻、舌、身、意觸為緣所生諸受若凈若不凈，不可戲論故不應戲論；應觀眼觸為緣所生諸受若寂靜若不寂靜，不可戲論故不應戲論；應觀耳、鼻、舌、身、意觸為緣所生諸受若寂靜若不寂靜，不可戲論故不應戲論；應觀眼觸為緣所生諸受若遠離若不遠離，不可戲論故不應戲論；應觀耳、鼻、舌、身、意觸為緣所生諸受若遠離若不遠離，不可戲論故不應戲論；應觀眼觸為緣所生諸受若是所遍知若非所遍知，不可戲論故不應戲論；應觀耳、鼻、舌、身、意觸為緣所生諸受若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀地界若常若無常，不可戲論故不應戲論；應觀水、火、風、空、識界若常若無常，不可戲論故不應戲論；應觀地界若樂若苦，不可戲論故不應戲論；應觀水、火、風、空、識界若樂若苦，不可戲論故不應戲論；應觀地界若我若無我，不可戲論故不應戲論；應觀水、火、風、空、識界若我若無我，不可戲論故不應戲論；應觀地界若凈若不凈，不可戲論故不應戲論；應觀水、火、風、空、識界若凈若不凈，不可戲論故不應戲論；應觀地界若寂靜若不寂靜，不可戲論故不應戲論；應觀水、火、風、空、識界若寂靜若不寂靜，不可戲論故不應戲論；應觀地界若遠離若不遠離，不可戲論故不應戲論；應觀水、火、風、空、識界若遠離若不遠離，不可戲論故不應戲論；應觀地界若是所遍知若非所遍知，不可戲論故不應戲論；應觀水、火、風、空、識界若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀無明若常若無常，不可戲論故不應戲論；應觀行、識、名色、六處、觸、受、愛、取、有、生、老死愁嘆苦憂惱若常若無常，不可戲論故不應戲論；應觀無明若樂若苦，不可戲論故不應戲論；應觀行乃至老死愁嘆苦憂惱若樂若苦，不可戲論故不應戲論；應觀無明若我若無我，不可戲論故不應戲論；應觀行乃至老死愁嘆苦憂惱若我若無我，不可戲論故不應戲論；應觀無明若凈若不凈，不可戲論故不應戲論；應觀行乃至老死愁嘆苦憂惱若凈若不凈，不可戲論故不應戲論；應觀無明若寂靜若不寂靜，不可戲論故不應戲論；應觀行乃至老死愁嘆苦憂惱若寂靜若不寂靜，不可戲論故不應戲論；應觀無明若遠離若不遠離，不可戲論故不應戲論；應觀行乃至老死愁嘆苦憂惱若遠離若不遠離，不可戲論故不應戲論；應觀無明若是所遍知若非所遍知，不可戲論故不應戲論；應觀行乃至老死愁嘆苦憂惱若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀布施波羅蜜多若常若無常，不可戲論故不應戲論；應觀凈戒、安忍、精進、靜慮、般若波羅蜜多若常若無常，不可戲論故不應戲論；應觀布施波羅蜜多若樂若苦，不可戲論故不應戲論；應觀凈戒乃至般若波羅蜜多若樂若苦，不可戲論故不應戲論；應觀布施波羅蜜多若我若無我，不可戲論故不應戲論；應觀凈戒乃至般若波羅蜜多若我若無我，不可戲論故不應戲論；應觀布施波羅蜜多若凈若不凈，不可戲論故不應戲論；應觀凈戒乃至般若波羅蜜多若凈若不凈，不可戲論故不應戲論；應觀布施波羅蜜多若寂靜若不寂靜，不可戲論故不應戲論；應觀凈戒乃至般若波羅蜜多若寂靜若不寂靜，不可戲論故不應戲論；應觀布施波羅蜜多若遠離若不遠離，不可戲論故不應戲論；應觀凈戒乃至般若波羅蜜多若遠離若不遠離，不可戲論故不應戲論；應觀布施波羅蜜多若是所遍知若非所遍知，不可戲論故不應戲論；應觀凈戒乃至般若波羅蜜多若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀內空若常若無常，不可戲論故不應戲論；應觀外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空若常若無常，不可戲論故不應戲論；應觀內空若樂若苦，不可戲論故不應戲論；應觀外空乃至無性自性空若樂若苦，不可戲論故不應戲論；應觀內空若我若無我，不可戲論故不應戲論；應觀外空乃至無性自性空若我若無我，不可戲論故不應戲論；應觀內空若凈若不凈，不可戲論故不應戲論；應觀外空乃至無性自性空若凈若不凈，不可戲論故不應戲論；應觀內空若寂靜若不寂靜，不可戲論故不應戲論；應觀外空乃至無性自性空若寂靜若不寂靜，不可戲論故不應戲論；應觀內空若遠離若不遠離，不可戲論故不應戲論；應觀外空乃至無性自性空若遠離若不遠離，不可戲論故不應戲論；應觀內空若是所遍知若非所遍知，不可戲論故不應戲論；應觀外空乃至無性自性空若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀真如若常若無常，不可戲論故不應戲論；應觀法界、法性、不虛妄性、不變異性、平等性、離生性、法定、法住、實際、虛空界、不思議界若常若無常，不可戲論故不應戲論；應觀真如若樂若苦，不可戲論故不應戲論；應觀法界乃至不思議界若樂若苦，不可戲論故不應戲論；應觀真如若我若無我，不可戲論故不應戲論；應觀法界乃至不思議界若我若無我，不可戲論故不應戲論；應觀真如若凈若不凈，不可戲論故不應戲論；應觀法界乃至不思議界若凈若不凈，不可戲論故不應戲論；應觀真如若寂靜若不寂靜，不可戲論故不應戲論；應觀法界乃至不思議界若寂靜若不寂靜，不可戲論故不應戲論；應觀真如若遠離若不遠離，不可戲論故不應戲論；應觀法界乃至不思議界若遠離若不遠離，不可戲論故不應戲論；應觀真如若是所遍知若非所遍知，不可戲論故不應戲論；應觀法界乃至不思議界若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀四念住若常若無常，不可戲論故不應戲論；應觀四正斷、四神足、五根、五力、七等覺支、八圣道支若常若無常，不可戲論故不應戲論；應觀四念住若樂若苦，不可戲論故不應戲論；應觀四正斷乃至八圣道支若樂若苦，不可戲論故不應戲論；應觀四念住若我若無我，不可戲論故不應戲論；應觀四正斷乃至八圣道支若我若無我，不可戲論故不應戲論；應觀四念住若凈若不凈，不可戲論故不應戲論；應觀四正斷乃至八圣道支若凈若不凈，不可戲論故不應戲論；應觀四念住若寂靜若不寂靜，不可戲論故不應戲論；應觀四正斷乃至八圣道支若寂靜若不寂靜，不可戲論故不應戲論；應觀四念住若遠離若不遠離，不可戲論故不應戲論；應觀四正斷乃至八圣道支若遠離若不遠離，不可戲論故不應戲論；應觀四念住若是所遍知若非所遍知，不可戲論故不應戲論；應觀四正斷乃至八圣道支若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀苦圣諦若常若無常，不可戲論故不應戲論；應觀集、滅、道圣諦若常若無常，不可戲論故不應戲論；應觀苦圣諦若樂若苦，不可戲論故不應戲論；應觀集、滅、道圣諦若樂若苦，不可戲論故不應戲論；應觀苦圣諦若我若無我，不可戲論故不應戲論；應觀集、滅、道圣諦若我若無我，不可戲論故不應戲論；應觀苦圣諦若凈若不凈，不可戲論故不應戲論；應觀集、滅、道圣諦若凈若不凈，不可戲論故不應戲論；應觀苦圣諦若寂靜若不寂靜，不可戲論故不應戲論；應觀集、滅、道圣諦若寂靜若不寂靜，不可戲論故不應戲論；應觀苦圣諦若遠離若不遠離，不可戲論故不應戲論；應觀集、滅、道圣諦若遠離若不遠離，不可戲論故不應戲論；應觀苦圣諦若是所遍知若非所遍知，不可戲論故不應戲論；應觀集、滅、道圣諦若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀四靜慮若常若無常，不可戲論故不應戲論；應觀四無量、四無色定若常若無常，不可戲論故不應戲論；應觀四靜慮若樂若苦，不可戲論故不應戲論；應觀四無量、四無色定若樂若苦，不可戲論故不應戲論；應觀四靜慮若我若無我，不可戲論故不應戲論；應觀四無量、四無色定若我若無我，不可戲論故不應戲論；應觀四靜慮若凈若不凈，不可戲論故不應戲論；應觀四無量、四無色定若凈若不凈，不可戲論故不應戲論；應觀四靜慮若寂靜若不寂靜，不可戲論故不應戲論；應觀四無量、四無色定若寂靜若不寂靜，不可戲論故不應戲論；應觀四靜慮若遠離若不遠離，不可戲論故不應戲論；應觀四無量、四無色定若遠離若不遠離，不可戲論故不應戲論；應觀四靜慮若是所遍知若非所遍知，不可戲論故不應戲論；應觀四無量、四無色定若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀八解脫若常若無常，不可戲論故不應戲論；應觀八勝處、九次第定、十遍處若常若無常，不可戲論故不應戲論；應觀八解脫若樂若苦，不可戲論故不應戲論；應觀八勝處、九次第定、十遍處若樂若苦，不可戲論故不應戲論；應觀八解脫若我若無我，不可戲論故不應戲論；應觀八勝處、九次第定、十遍處若我若無我，不可戲論故不應戲論；應觀八解脫若凈若不凈，不可戲論故不應戲論；應觀八勝處、九次第定、十遍處若凈若不凈，不可戲論故不應戲論，應觀八解脫若寂靜若不寂靜，不可戲論故不應戲論；應觀八勝處、九次第定、十遍處若寂靜若不寂靜，不可戲論故不應戲論；應觀八解脫若遠離若不遠離，不可戲論故不應戲論；應觀八勝處、九次第定、十遍處若遠離若不遠離，不可戲論故不應戲論；應觀八解脫若是所遍知若非所遍知，不可戲論故不應戲論；應觀八勝處、九次第定、十遍處若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀三摩地門若常若無常，不可戲論故不應戲論；應觀陀羅尼門若常若無常，不可戲論故不應戲論；應觀三摩地門若樂若苦，不可戲論故不應戲論；應觀陀羅尼門若樂若苦，不可戲論故不應戲論；應觀三摩地門若我若無我，不可戲論故不應戲論；應觀陀羅尼門若我若無我，不可戲論故不應戲論；應觀三摩地門若凈若不凈，不可戲論故不應戲論；應觀陀羅尼門若凈若不凈，不可戲論故不應戲論；應觀三摩地門若寂靜若不寂靜，不可戲論故不應戲論；應觀陀羅尼門若寂靜若不寂靜，不可戲論故不應戲論；應觀三摩地門若遠離若不遠離，不可戲論故不應戲論；應觀陀羅尼門若遠離若不遠離，不可戲論故不應戲論；應觀三摩地門若是所遍知若非所遍知，不可戲論故不應戲論；應觀陀羅尼門若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀空解脫門若常若無常，不可戲論故不應戲論；應觀無相、無愿解脫門若常若無常，不可戲論故不應戲論；應觀空解脫門若樂若苦，不可戲論故不應戲論；應觀無相、無愿解脫門若樂若苦，不可戲論故不應戲論；應觀空解脫門若我若無我，不可戲論故不應戲論；應觀無相、無愿解脫門若我若無我，不可戲論故不應戲論；應觀空解脫門若凈若不凈，不可戲論故不應戲論；應觀無相、無愿解脫門若凈若不凈，不可戲論故不應戲論；應觀空解脫門若寂靜若不寂靜，不可戲論故不應戲論；應觀無相、無愿解脫門若寂靜若不寂靜，不可戲論故不應戲論；應觀空解脫門若遠離若不遠離，不可戲論故不應戲論；應觀無相、無愿解脫門若遠離若不遠離，不可戲論故不應戲論；應觀空解脫門若是所遍知若非所遍知，不可戲論故不應戲論；應觀無相、無愿解脫門若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀極喜地若常若無常，不可戲論故不應戲論；應觀離垢地、發光地、焰慧地、極難勝地、現前地、遠行地、不動地、善慧地、法云地若常若無常，不可戲論故不應戲論；應觀極喜地若樂若苦，不可戲論故不應戲論；應觀離垢地乃至法云地若樂若苦，不可戲論故不應戲論；應觀極喜地若我若無我，不可戲論故不應戲論；應觀離垢地乃至法云地若我若無我，不可戲論故不應戲論；應觀極喜地若凈若不凈，不可戲論故不應戲論；應觀離垢地乃至法云地若凈若不凈，不可戲論故不應戲論；應觀極喜地若寂靜若不寂靜，不可戲論故不應戲論；應觀離垢地乃至法云地若寂靜若不寂靜，不可戲論故不應戲論；應觀極喜地若遠離若不遠離，不可戲論故不應戲論；應觀離垢地乃至法云地若遠離若不遠離，不可戲論故不應戲論；應觀極喜地若是所遍知若非所遍知，不可戲論故不應戲論；應觀離垢地乃至法云地若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀五眼若常若無常，不可戲論故不應戲論；應觀六神通若常若無常，不可戲論故不應戲論；應觀五眼若樂若苦，不可戲論故不應戲論；應觀六神通若樂若苦，不可戲論故不應戲論；應觀五眼若我若無我，不可戲論故不應戲論；應觀六神通若我若無我，不可戲論故不應戲論；應觀五眼若凈若不凈，不可戲論故不應戲論；應觀六神通若凈若不凈，不可戲論故不應戲論；應觀五眼若寂靜若不寂靜，不可戲論故不應戲論；應觀六神通若寂靜若不寂靜，不可戲論故不應戲論；應觀五眼若遠離若不遠離，不可戲論故不應戲論；應觀六神通若遠離若不遠離，不可戲論故不應戲論；應觀五眼若是所遍知若非所遍知，不可戲論故不應戲論；應觀六神通若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀佛十力若常若無常，不可戲論故不應戲論；應觀四無所畏、四無礙解、十八佛不共法若常若無常，不可戲論故不應戲論；應觀佛十力若樂若苦，不可戲論故不應戲論；應觀四無所畏、四無礙解、十八佛不共法若樂若苦，不可戲論故不應戲論；應觀佛十力若我若無我，不可戲論故不應戲論；應觀四無所畏、四無礙解、十八佛不共法若我若無我，不可戲論故不應戲論；應觀佛十力若凈若不凈，不可戲論故不應戲論；應觀四無所畏、四無礙解、十八佛不共法若凈若不凈，不可戲論故不應戲論；應觀佛十力若寂靜若不寂靜，不可戲論故不應戲論；應觀四無所畏、四無礙解、十八佛不共法若寂靜若不寂靜，不可戲論故不應戲論；應觀佛十力若遠離若不遠離，不可戲論故不應戲論；應觀四無所畏、四無礙解、十八佛不共法若遠離若不遠離，不可戲論故不應戲論；應觀佛十力若是所遍知若非所遍知，不可戲論故不應戲論；應觀四無所畏、四無礙解、十八佛不共法若是所遍知若非所遍知，不可戲論故不應戲論。 
大般若波羅蜜多經卷第三百六十九 初分遍學道品第六十四之四  
　　“善現，菩薩摩訶薩行深般若波羅蜜多時，應觀大慈若常若無常，不可戲論故不應戲論；應觀大悲、大喜、大舍若常若無常，不可戲論故不應戲論；應觀大慈若樂若苦，不可戲論故不應戲論；應觀大悲、大喜、大舍若樂若苦，不可戲論故不應戲論；應觀大慈若我若無我，不可戲論故不應戲論；應觀大悲、大喜、大舍若我若無我，不可戲論故不應戲論；應觀大慈若凈若不凈，不可戲論故不應戲論；應觀大悲、大喜、大舍若凈若不凈，不可戲論故不應戲論；應觀大慈若寂靜若不寂靜，不可戲論故不應戲論；應觀大悲、大喜、大舍若寂靜若不寂靜，不可戲論故不應戲論；應觀大慈若遠離若不遠離，不可戲論故不應戲論；應觀大悲、大喜、大舍若遠離若不遠離，不可戲論故不應戲論；應觀大慈若是所遍知若非所遍知，不可戲論故不應戲論；應觀大悲、大喜、大舍若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀無忘失法若常若無常，不可戲論故不應戲論；應觀恒住舍性若常若無常，不可戲論故不應戲論；應觀無忘失法若樂若苦，不可戲論故不應戲論；應觀恒住舍性若樂若苦，不可戲論故不應戲論；應觀無忘失法若我若無我，不可戲論故不應戲論；應觀恒住舍性若我若無我，不可戲論故不應戲論；應觀無忘失法若凈若不凈，不可戲論故不應戲論；應觀恒住舍性若凈若不凈，不可戲論故不應戲論；應觀無忘失法若寂靜若不寂靜，不可戲論故不應戲論；應觀恒住舍性若寂靜若不寂靜，不可戲論故不應戲論；應觀無忘失法若遠離若不遠離，不可戲論故不應戲論；應觀恒住舍性若遠離若不遠離，不可戲論故不應戲論；應觀無忘失法若是所遍知若非所遍知，不可戲論故不應戲論；應觀恒住舍性若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀一切智若常若無常，不可戲論故不應戲論，應觀道相智、一切相智若常若無常，不可戲論故不應戲論；應觀一切智若樂若苦，不可戲論故不應戲論；應觀道相智、一切相智若樂若苦，不可戲論故不應戲論；應觀一切智若我若無我，不可戲論故不應戲論；應觀道相智、一切相智若我若無我，不可戲論故不應戲論；應觀一切智若凈若不凈，不可戲論故不應戲論，應觀道相智、一切相智若凈若不凈，不可戲論故不應戲論，應觀一切智若寂靜若不寂靜，不可戲論故不應戲論；應觀道相智、一切相智若寂靜若不寂靜，不可戲論故不應戲論；應觀一切智若遠離若不遠離，不可戲論故不應戲論；應觀道相智、一切相智若遠離若不遠離，不可戲論故不應戲論；應觀一切智若是所遍知若非所遍知，不可戲論故不應戲論；應觀道相智、一切相智若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀預流果若常若無常，不可戲論故不應戲論；應觀一來、不還、阿羅漢果、獨覺菩提若常若無常，不可戲論故不應戲論；應觀預流果若樂若苦，不可戲論故不應戲論；應觀一來、不還、阿羅漢果、獨覺菩提若樂若苦，不可戲論故不應戲論；應觀預流果若我若無我，不可戲論故不應戲論；應觀一來、不還、阿羅漢果、獨覺菩提若我若無我，不可戲論故不應戲論；應觀預流果若凈若不凈，不可戲論故不應戲論；應觀一來、不還、阿羅漢果、獨覺菩提若凈若不凈，不可戲論故不應戲論；應觀預流果若寂靜若不寂靜，不可戲論故不應戲論；應觀一來、不還、阿羅漢果、獨覺菩提若寂靜若不寂靜，不可戲論故不應戲論；應觀預流果若遠離若不遠離，不可戲論故不應戲論；應觀一來、不還、阿羅漢果、獨覺菩提若遠離若不遠離，不可戲論故不應戲論；應觀預流果若是所遍知若非所遍知，不可戲論故不應戲論；應觀一來、不還、阿羅漢果、獨覺菩提若是所遍知若非所遍知，不可戲論故不應戲論。 
　　“善現，菩薩摩訶薩行深般若波羅蜜多時，應觀一切菩薩摩訶薩行若常若無常，不可戲論故不應戲論；應觀諸佛無上正等菩提若常若無常，不可戲論故不應戲論；應觀一切菩薩摩訶薩行若樂若苦，不可戲論故不應戲論；應觀諸佛無上正等菩提若樂若苦，不可戲論故不應戲論；應觀一切菩薩摩訶薩行若我若無我，不可戲論故不應戲論；應觀諸佛無上正等菩提若我若無我，不可戲論故不應戲論；應觀一切菩薩摩訶薩行若凈若不凈，不可戲論故不應戲論；應觀諸佛無上正等菩提若凈若不凈，不可戲論故不應戲論；應觀一切菩薩摩訶薩行若寂靜若不寂靜，不可戲論故不應戲論；應觀諸佛無上正等菩提若寂靜若不寂靜，不可戲論故不應戲論；應觀一切菩薩摩訶薩行若遠離若不遠離，不可戲論故不應戲論；應觀諸佛無上正等菩提若遠離若不遠離，不可戲論故不應戲論；應觀一切菩薩摩訶薩行若是所遍知若非所遍知，不可戲論故不應戲論；應觀諸佛無上正等菩提若是所遍知若非所遍知，不可戲論故不應戲論。 
　　“復次，善現，菩薩摩訶薩行深般若波羅蜜多時，應觀苦圣諦若應遍知若不應遍知，不可戲論故不應戲論；應觀集圣諦若應永斷若不應永斷，不可戲論故不應戲論；應觀滅圣諦若應作證若不應作證，不可戲論故不應戲論；應觀道圣諦若應修習若不應修習，不可戲論故不應戲論。 
　　“善現，菩薩摩訶薩行深般若波羅蜜多時，應觀四靜慮若應修若不應修，不可戲論故不應戲論；應觀四無量、四無色定若應修若不應修，不可戲論故不應戲論。 
　　“善現，菩薩摩訶薩行深般若波羅蜜多時，應觀四念住若應修若不應修，不可戲論故不應戲論；應觀四正斷、四神足、五根、五力、七等覺支、八圣道支若應修若不應修，不可戲論故不應戲論。 
　　“善現，菩薩摩訶薩行深般若波羅蜜多時，應觀空解脫門若應修若不應修，不可戲論故不應戲論；應觀無相、無愿解脫門若應修若不應修，不可戲論故不應戲論。 
　　“善現，菩薩摩訶薩行深般若波羅蜜多時，應觀八解脫若應修若不應修，不可戲論故不應戲論；應觀八勝處、九次第定、十遍處若應修若不應修，不可戲論故不應戲論。 
　　“善現，菩薩摩訶薩行深般若波羅蜜多時，應觀五眼若應修若不應修，不可戲論故不應戲論；應觀六神通若應修若不應修，不可戲論故不應戲論。 
　　“善現，菩薩摩訶薩行深般若波羅蜜多時，應觀預流果若應超若不應超，不可戲論故不應戲論；應觀一來、不還、阿羅漢果、獨覺菩提若應超若不應超，不可戲論故不應戲論。 
　　“善現，菩薩摩訶薩行深般若波羅蜜多時，應觀布施波羅蜜多若應行若不應行，不可戲論故不應戲論；應觀凈戒、安忍、精進、靜慮、般若波羅蜜多若應行若不應行，不可戲論故不應戲論。 
　　“善現，菩薩摩訶薩行深般若波羅蜜多時，應觀內空若應住若不應住，不可戲論故不應戲論；應觀外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空若應住若不應住，不可戲論故不應戲論。 
　　“善現，菩薩摩訶薩行深般若波羅蜜多時，應觀真如若應住若不應住，不可戲論故不應戲論；應觀法界、法性、不虛妄性、不變異性、平等性、離生性、法定、法住、實際、虛空界、不思議界若應住若不應住，不可戲論故不應戲論。 
　　“善現，菩薩摩訶薩行深般若波羅蜜多時，應觀菩薩正性離生若應趣入若不應趣入，不可戲論故不應戲論；應觀菩薩十地正行若應圓滿若不應圓滿，不可戲論故不應戲論。 
　　“善現，菩薩摩訶薩行深般若波羅蜜多時，應觀一切有情若應成熟若不應成熟，不可戲論故不應戲論；應觀一切佛土若應嚴凈若不應嚴凈，不可戲論故不應戲論。 
　　“善現，菩薩摩訶薩行深般若波羅蜜多時，應觀佛十力若應起若不應起，不可戲論故不應戲論；應觀四無所畏、四無礙解、十八佛不共法若應起若不應起，不可戲論故不應戲論。 
　　“善現，菩薩摩訶薩行深般若波羅蜜多時，應觀大慈若應起若不應起，不可戲論故不應戲論；應觀大悲、大喜、大舍若應起若不應起，不可戲論故不應戲論。 
　　“善現，菩薩摩訶薩行深般若波羅蜜多時，應觀無忘失法若應起若不應起，不可戲論故不應戲論；應觀恒住舍性若應起若不應起，不可戲論故不應戲論。 
　　“善現，菩薩摩訶薩行深般若波羅蜜多時，應觀一切智若應起若不應起，不可戲論故不應戲論；應觀道相智、一切相智若應起若不應起，不可戲論故不應戲論。 
　　“善現，菩薩摩訶薩行深般若波羅蜜多時，應觀一切三摩地門若應起若不應起，不可戲論故不應戲論；應觀一切陀羅尼門若應起若不應起，不可戲論故不應戲論。 
　　“善現，菩薩摩訶薩行深般若波羅蜜多時，應觀一切煩惱習氣相續若應斷若不應斷，不可戲論故不應戲論；應觀諸佛無上正等菩提若應證若不應證，不可戲論故不應戲論。 
　　“善現，菩薩摩訶薩行深般若波羅蜜多時，應觀如是等一切法及諸有情，皆不可戲論故不應戲論。 
　　“何以故？善現，以一切法有性不能戲論，有性無性不能戲論，無性有性不能戲論，無性無性不能戲論。有性離有無性法不可得，若能戲論、若所戲論，若戲論處，都無所有。 
　　“是故，善現，色無戲論，受、想、行、識無戲論；眼處無戲論，耳、鼻、舌、身、意處無戲論；色處無戲論，聲、香、味、觸、法處無戲論；眼界無戲論，耳、鼻、舌、身、意界無戲論；色界無戲論，聲、香、味、觸、法界無戲論；眼識界無戲論，耳、鼻、舌、身、意識界無戲論；眼觸無戲論，耳、鼻、舌、身、意觸無戲論；眼觸為緣所生諸受無戲論，耳、鼻、舌、身、意觸為緣所生諸受無戲論；地界無戲論，水、火、風、空、識界無戲論；無明無戲論，行、識、名色、六處、觸、受、愛、取、有、生、老死愁嘆苦憂惱無戲論；布施波羅蜜多無戲論，凈戒、安忍、精進、靜慮、般若波羅蜜多無戲論；內空無戲論，外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空無戲論；真如無戲論，法界、法性、不虛妄性、不變異性、平等性、離生性、法定、法住、實際、虛空界、不思議界無戲論；四念住無戲論，四正斷、四神足、五根、五力、七等覺支、八圣道支無戲論；苦圣諦無戲論，集、滅、道圣諦無戲論；四靜慮無戲論，四無量、四無色定無戲論；八解脫無戲論，八勝處、九次第定、十遍處無戲論；一切三摩地門無戲論，一切陀羅尼門無戲論；空解脫門無戲論，無相、無愿解脫門無戲論；極喜地無戲論，離垢地、發光地、焰慧地、極難勝地、現前地、遠行地、不動地、善慧地、法云地無戲論；五眼無戲論，六神通無戲論；佛十力無戲論，四無所畏、四無礙解、十八佛不共法無戲論；大慈無戲論，大悲、大喜、大舍無戲論，無忘失法無戲論，恒住舍性無戲論；一切智無戲論，道相智、一切相智無戲論；預流果無戲論，一來、不還、阿羅漢果、獨覺菩提無戲論；一切菩薩摩訶薩行無戲論，永斷一切煩惱習氣相續無戲論，諸佛無上正等菩提無戲論。 
　　“如是，善現，諸菩薩摩訶薩應行無戲論甚深般若波羅蜜多。”  
　　爾時，具壽善現白佛言：“世尊，菩薩摩訶薩行深般若波羅蜜多時，云何觀一切法皆無戲論？” 
　　佛言：“善現，菩薩摩訶薩行深般若波羅蜜多時，觀色無自性，觀受、想、行、識無自性。若法無自性則不應戲論，是故色無戲論，受、想、行、識亦無戲論。 
　　“善現，菩薩摩訶薩行深般若波羅蜜多時，觀眼處無自性，觀耳、鼻、舌、身、意處無自性。若法無自性則不應戲論，是故眼處無戲論，耳、鼻、舌、身、意處亦無戲論。 
　　“善現，菩薩摩訶薩行深般若波羅蜜多時，觀色處無自性，觀聲、香、味、觸、法處無自性。若法無自性則不應戲論，是故色處無戲論，聲、香、味、觸、法處亦無戲論。 
　　“善現，菩薩摩訶薩行深般若波羅蜜多時，觀眼界無自性，觀耳、鼻、舌、身、意界無自性。若法無自性則不應戲論，是故眼界無戲論，耳、鼻、舌、身、意界亦無戲論。 
　　“善現，菩薩摩訶薩行深般若波羅蜜多時，觀色界無自性，觀聲、香、味、觸、法界無自性。若法無自性則不應戲論，是故色界無戲論，聲、香、味、觸、法界亦無戲論。 
　　“善現，菩薩摩訶薩行深般若波羅蜜多時，觀眼識界無自性，觀耳、鼻、舌、身、意識界無自性。若法無自性則不應戲論，是故眼識界無戲論，耳、鼻、舌、身、意識界亦無戲論。 
　　“善現，菩薩摩訶薩行深般若波羅蜜多時，觀眼觸無自性，觀耳、鼻、舌、身、意觸無自性。若法無自性則不應戲論，是故眼觸無戲論，耳、鼻、舌、身、意觸亦無戲論。 
　　“善現，菩薩摩訶薩行深般若波羅蜜多時，觀眼觸為緣所生諸受無自性，觀耳、鼻、舌、身、意觸為緣所生諸受無自性。若法無自性則不應戲論，是故眼觸為緣所生諸受無戲論，耳、鼻、舌、身、意觸為緣所生諸受亦無戲論。 
　　“善現，菩薩摩訶薩行深般若波羅蜜多時，觀地界無自性，觀水、火、風、空、識界無自性。若法無自性則不應戲論，是故地界無戲論，水、火、風、空、識界亦無戲論。 
　　“善現，菩薩摩訶薩行深般若波羅蜜多時，觀無明無自性，觀行、識、名色、六處、觸、受、愛、取、有、生、老死愁嘆苦憂惱無自性。若法無自性則不應戲論，是故無明無戲論，行乃至老死愁嘆苦憂惱亦無戲論。 
　　“善現，菩薩摩訶薩行深般若波羅蜜多時，觀布施波羅蜜多無自性，觀凈戒、安忍、精進、靜慮、般若波羅蜜多無自性。若法無自性則不應戲論，是故布施波羅蜜多無戲論，凈戒乃至般若波羅蜜多亦無戲論。 
　　“善現，菩薩摩訶薩行深般若波羅蜜多時，觀內空無自性，觀外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空無自性。若法無自性則不應戲論，是故內空無戲論，外空乃至無性自性空亦無戲論。 
　　“善現，菩薩摩訶薩行深般若波羅蜜多時，觀真如無自性，觀法界、法性、不虛妄性、不變異性、平等性、離生性、法定、法住、實際、虛空界、不思議界無自性。若法無自性則不應戲論，是故真如無戲論，法界乃至不思議界亦無戲論。 
　　“善現，菩薩摩訶薩行深般若波羅蜜多時，觀四念住無自性，觀四正斷、四神足、五根、五力、七等覺支、八圣道支無自性。若法無自性則不應戲論，是故四念住無戲論，四正斷乃至八圣道支亦無戲論。 
　　“善現，菩薩摩訶薩行深般若波羅蜜多時，觀苦圣諦無自性，觀集、滅、道圣諦無自性。若法無自性則不應戲論，是故苦圣諦無戲論，集、滅、道圣諦亦無戲論。 
　　“善現，菩薩摩訶薩行深般若波羅蜜多時，觀四靜慮無自性，觀四無量、四無色定無自性。若法無自性則不應戲論，是故四靜慮無戲論，四無量、四無色定亦無戲論。 
　　“善現，菩薩摩訶薩行深般若波羅蜜多時，觀八解脫無自性，觀八勝處、九次第定、十遍處無自性。若法無自性則不應戲論，是故八解脫無戲論，八勝處、九次第定、十遍處亦無戲論。 
　　“善現，菩薩摩訶薩行深般若波羅蜜多時，觀一切三摩地門無自性，觀一切陀羅尼門無自性。若法無自性則不應戲論，是故一切三摩地門無戲論，一切陀羅尼門亦無戲論。 
　　“善現，菩薩摩訶薩行深般若波羅蜜多時，觀空解脫門無自性，觀無相、無愿解脫門無自性。若法無自性則不應戲論，是故空解脫門無戲論，無相、無愿解脫門亦無戲論。 
　　“善現，菩薩摩訶薩行深般若波羅蜜多時，觀極喜地無自性，觀離垢地、發光地、焰慧地、極難勝地、現前地、遠行地、不動地、善慧地、法云地無自性。若法無自性則不應戲論，是故極喜地無戲論，離垢地乃至法云地亦無戲論。 
　　“善現，菩薩摩訶薩行深般若波羅蜜多時，觀五眼無自性，觀六神通無自性。若法無自性則不應戲論，是故五眼無戲論，六神通亦無戲論。 
　　“善現，菩薩摩訶薩行深般若波羅蜜多時，觀佛十力無自性，觀四無所畏、四無礙解、十八佛不共法無自性。若法無自性則不應戲論，是故佛十力無戲論，四無所畏、四無礙解、十八佛不共法亦無戲論。 
　　“善現，菩薩摩訶薩行深般若波羅蜜多時，觀大慈無自性，觀大悲、大喜、大舍無自性。若法無自性則不應戲論，是故大慈無戲論，大悲、大喜、大舍亦無戲論。 
　　“善現，菩薩摩訶薩行深般若波羅蜜多時，觀無忘失法無自性，觀恒住舍性無自性。若法無自性則不應戲論，是故無忘失法無戲論，恒住舍性亦無戲論。 
　　“善現，菩薩摩訶薩行深般若波羅蜜多時，觀一切智無自性，觀道相智、一切相智無自性。若法無自性則不應戲論，是故一切智無戲論，道相智、一切相智亦無戲論。 
　　“善現，菩薩摩訶薩行深般若波羅蜜多時，觀預流果無自性，觀一來、不還、阿羅漢果、獨覺菩提無自性。若法無自性則不應戲論，是故預流果無戲論，一來、不還、阿羅漢果、獨覺菩提亦無戲論。 
　　“善現，菩薩摩訶薩行深般若波羅蜜多時，觀一切菩薩摩訶薩行無自性，觀永斷一切煩惱習氣相續、諸佛無上正等菩提無自性。若法無自性則不應戲論，是故一切菩薩摩訶薩行無戲論，永斷一切煩惱習氣相續、諸佛無上正等菩提亦無戲論。 
　　“善現，菩薩摩訶薩若能如是行無戲論甚深般若波羅蜜多，達一切法無自性故皆無戲論，便入菩薩正性離生。”  
　　爾時，具壽善現白佛言：“世尊，若一切法皆無自性亦無戲論而可得者，菩薩摩訶薩用何等道得入菩薩正性離生？為用聲聞道，為用獨覺道，為用佛道耶？” 
　　佛言：“善現，菩薩摩訶薩非用聲聞道、非用獨覺道、非用佛道得入菩薩正性離生，然諸菩薩摩訶薩于一切道先遍學已，用菩薩道而入菩薩正性離生。善現，如第八者，先學諸道，后用自道，乃能證入正性離生，乃至未起無學果道，猶未證得阿羅漢果。菩薩摩訶薩亦復如是，于一切道先遍學已，用菩薩道得入菩薩正性離生，乃至未起金剛喻定，猶未能得一切智智。若起此定，以一剎那相應妙慧，乃能證得一切智智。” 
　　具壽善現復白佛言：“世尊，若菩薩摩訶薩為欲圓滿一切相智，于一切道先遍學已，用菩薩道而入菩薩正性離生位者，世尊，豈不第八道異、預流果道異、一來向道異、一來果道異、不還向道異、不還果道異、阿羅漢向道異、阿羅漢果道異、獨覺道異、如來道異！世尊，如是諸道既各有異，諸菩薩摩訶薩為欲圓滿一切相智，于一切道要遍學已，方入菩薩正性離生。是菩薩摩訶薩若起第八道時應成第八，若起具見道時應成預流果，若起進修道時應成一來向、或成一來果、或成不還向、或成不還果、或成阿羅漢向，若起無學道時應成阿羅漢果，若起獨覺道時應成獨覺菩提。 
　　“世尊，若菩薩摩訶薩成第八已，能入菩薩正性離生，無有是處；不入菩薩正性離生而能證得一切智智，亦無是處。 
　　“世尊，若菩薩摩訶薩成預流果、或成一來向、或成一來果、或成不還向、或成不還果、或成阿羅漢向、或成阿羅漢果、或成獨覺菩提已，能入菩薩正性離生，無有是處；不入菩薩正性離生而能證得一切智智，亦無是處。 
　　“世尊，云何令我如實了知，諸菩薩摩訶薩于一切道要遍學已，方入菩薩正性離生而不違理？” 
　　佛言：“善現，如是，如是，如汝所說：若菩薩摩訶薩成第八已，能入菩薩正性離生，無有是處；不入菩薩正性離生而能證得一切智智，亦無是處。若菩薩摩訶薩成預流果，或成一來向、或成一來果、或成不還向、或成不還果、或成阿羅漢向、或成阿羅漢果、或成獨覺菩提已，能入菩薩正性離生，無有是處；不入菩薩正性離生而能證得一切智智，亦無是處。然諸菩薩摩訶薩于一切道要遍學已，方入菩薩正性離生，亦不違理。謂諸菩薩摩訶薩從初發心勇猛正勤，修行布施、凈戒、安忍、精進、靜慮、般若波羅蜜多，以勝智見超過八地。何等為八？謂凈觀地、種性地、第八地、見地、薄地、離欲地、已辦地、獨覺地。是菩薩摩訶薩雖于如是所說八地皆遍修學，而能以勝智見超過，用道相智而入菩薩正性離生。既入菩薩正性離生位已，復用一切相智，永斷一切習氣相續入如來地，爾乃成就一切智智。 
　　“善現，是菩薩摩訶薩所學第八若智若斷，皆是菩薩摩訶薩忍；是菩薩摩訶薩所學預流若智若斷，及一來、不還、阿羅漢、獨覺若智若斷，亦是菩薩摩訶薩忍。 
　　“善現，是菩薩摩訶薩遍學聲聞及獨覺等諸所有道，得圓滿已，用道相智趣入菩薩正性離生。既入菩薩正性離生位已，復用一切相智永斷一切習氣相續入如來地，方得成就一切智智。 
　　“如是，善現，菩薩摩訶薩于一切道皆遍修學得圓滿已，方證無上正等菩提。既證無上正等菩提，以果饒益諸有情類。”  
　　爾時，具壽善現白佛言：“世尊，如佛所說一切道相，若聲聞道、若獨覺道、若諸佛道。于佛道中，諸菩薩摩訶薩云何當起道相智道？” 
　　佛言：“善現，諸菩薩摩訶薩應起一切凈道相智。” 
　　“世尊，云何菩薩摩訶薩當起一切凈道相智？” 
　　“善現，若諸行、狀、相能顯發起凈道相智，是菩薩摩訶薩遍于如是諸行、狀、相皆現等覺，現等覺已，如實為他宣說開示、施設建立，令諸有情得無倒解，如應趣向利益安樂。 
　　“善現，是菩薩摩訶薩應于一切音聲語言皆得善巧，用此善巧音聲語言，遍為三千大千世界諸有情類宣說正法，令知所聞皆如谷響，雖有解了而無執著。 
　　“善現，是菩薩摩訶薩由此因緣，應學圓滿諸道相智。既學圓滿道相智已，應如實知一切有情隨眠意樂種種差別；應如實知地獄有情有地獄道、地獄因果，知已方便遮障彼道及彼因果；應如實知傍生有情有傍生道、傍生因果，知已方便遮障彼道及彼因果；應如實知鬼界有情有鬼界道、鬼界因果，知已方便遮障彼道及彼因果；應如實知諸龍、藥叉、阿素洛、緊捺洛、健達縛、揭路荼、具霍迦、遮魯拿、莫呼洛伽、持咒神等，各有彼道、有彼因果，知已方便遮障彼道及彼因果；應如實知人道因果，應如實知四大王眾天、三十三天、夜摩天、睹史多天、樂變化天、他化自在天諸道因果，應如實知梵眾天——梵輔天、梵會天、大梵天諸道因果，應如實知光天——少光天、無量光天、極光凈天諸道因果，應如實知凈天——少凈天、無量凈天、遍凈天諸道因果，應如實知廣天——少廣天、無量廣天、廣果天諸道因果，應如實知無想天諸道因果，應如實知無煩天、無熱天、善現天、善見天、色究竟天諸道因果，應如實知空無邊處天、識無邊處天、無所有處天、非想非非想處天諸道因果，知已方便隨其所應，遮障彼道及彼因果，或勸攝受修證善法；應如實知四念住、四正斷、四神足、五根、五力、七等覺支、八圣道支及彼因果，應如實知空解脫門、無相解脫門、無愿解脫門及彼因果，應如實知苦、集、滅、道圣諦及彼因果，應如實知四靜慮、四無量、四無色定及彼因果，應如實知八解脫、八勝處、九次第定、十遍處及彼因果，應如實知布施、凈戒、安忍、精進、靜慮、般若波羅蜜多及彼因果，應如實知內空、外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空及彼因果，應如實知真如、法界、法性、不虛妄性、不變異性、平等性、離生性、法定、法住、實際、虛空界、不思議界及彼因果，應如實知一切三摩地門、一切陀羅尼門及彼因果，應如實知五眼、六神通及彼因果，應如實知菩薩十地及彼因果，應如實知佛十力、四無所畏、四無礙解、十八佛不共法及彼因果，應如實知大慈、大悲、大喜、大舍及彼因果，應如實知無忘失法、恒住舍性及彼因果，應如實知一切智、道相智、一切相智及彼因果，應如實知諸聲聞道、諸獨覺道、諸菩薩道及彼因果。 
　　“善現，是菩薩摩訶薩以如是道，安立有情。若有情類應得預流果者，以預流果法而安立之；應得一來果者，以一來果法而安立之；應得不還果者，以不還果法而安立之；應得阿羅漢果者，以阿羅漢果法而安立之；應得獨覺菩提者，以獨覺菩提法而安立之；應得無上正等菩提者，以無上正等菩提法而安立之。 
　　“善現，是名菩薩摩訶薩所應發起諸道相智。菩薩摩訶薩修學如是道相智已，于諸有情種種界性、種種隨眠、種種意樂皆善悟入。既悟入已，隨其所宜為說正法，皆令獲得利益安樂，無空過者。何以故？善現，是菩薩摩訶薩善達有情諸根勝劣，如實了知諸有情類往還生死，心、心所法趣向差別。 
　　“善現，諸菩薩摩訶薩應行如是諸道般若波羅蜜多。何以故？善現，一切聲聞所應學道，一切獨覺所應學道，一切菩薩摩訶薩所應學道，如是一切菩提分法，皆為般若波羅蜜多所攝受故。”  
大般若波羅蜜多經卷第三百七十 初分遍學道品第六十四之五  
　　爾時，具壽善現白佛言：“世尊，若一切種菩提分法及諸菩提，如是一切皆非相應非不相應，無合、無散、無色、無見、無對、一相，所謂無相，云何如是菩提分法能取菩提？世尊，皆非相應非不相應，無合、無散、無色、無見、無對、一相，謂無相法，能于余法有取有舍。世尊，譬如虛空于一切法無取無舍，自相空故，諸法亦爾自相皆空，非于余法有取有舍，云何可說菩提分法能取菩提？” 
　　佛言：“善現，如是，如是，如汝所說。以一切法自相皆空無取無舍，然諸有情于一切法自相空義不能解了，哀愍彼故方便宣說菩提分法能取菩提。 
　　“復次，善現，若色，若受、想、行、識；若眼處，若耳、鼻、舌、身、意處；若色處，若聲、香、味、觸、法處；若眼界，若耳、鼻、舌、身、意界；若色界，若聲、香、味、觸、法界；若眼識界，若耳、鼻、舌、身、意識界；若眼觸，若耳、鼻、舌、身、意觸；若眼觸為緣所生諸受，若耳、鼻、舌、身、意觸為緣所生諸受；若地界，若水、火、風、空、識界；若無明，若行、識、名色、六處、觸、受、愛、取、有、生、老死愁嘆苦憂惱；若布施波羅蜜多，若凈戒、安忍、精進、靜慮、般若波羅蜜多；若內空，若外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空；若真如，若法界、法性、不虛妄性、不變異性、平等性、離生性、法定、法住、實際、虛空界、不思議界；若初靜慮，若第二、第三、第四靜慮；若慈無量，若悲、喜、舍無量；若空無邊處，若識無邊處、無所有處、非想非非想處；若四念住，若四正斷、四神足、五根、五力、七等覺支、八圣道支；若苦圣諦，若集、滅、道圣諦；若空解脫門，若無相、無愿解脫門；若八解脫，若八勝處、九次第定、十遍處；若一切三摩地門，若一切陀羅尼門；若極喜地，若離垢地、發光地、焰慧地、極難勝地、現前地、遠行地、不動地、善慧地、法云地；若五眼，若六神通；若佛十力，若四無所畏、四無礙解、十八佛不共法；若大慈，若大悲、大喜、大舍；若無忘失法，若恒住舍性；若一切智，若道相智、一切相智；若預流果，若一來、不還、阿羅漢果、獨覺菩提；若一切菩薩摩訶薩行，若永斷一切習氣相續、諸佛無上正等菩提；若有為界，若無為界，如是等一切法，于此圣法毗奈耶中，皆非相應非不相應，無合、無散、無色、無見、無對、一相，所謂無相，佛為饒益諸有情類，令得正解入法實相，以世俗說非以勝義。 
　　“善現，諸菩薩摩訶薩于如是一切法應學智見，學智見已如實通達：如是諸法應可攝受，如是諸法不應攝受。” 
　　“世尊，菩薩摩訶薩于何等法學智見已如實通達不應攝受？于何等法學智見已如實通達應可攝受？” 
　　“善現，菩薩摩訶薩于諸聲聞、獨覺地法，學智見已如實通達不應攝受；于一切智智相應諸法，學智見已如實通達一切種相應可攝受。善現，菩薩摩訶薩于此圣法毗奈耶中，應如是學甚深般若波羅蜜多。”  
　　爾時，具壽善現白佛言：“世尊，佛說圣法毗奈耶者，何等名圣法毗奈耶？” 
　　佛言：“善現，若諸聲聞、若諸獨覺、若諸菩薩摩訶薩、若諸如來、應、正等覺，如是一切皆與貪欲、瞋恚、愚癡非相應非不相應，不合不散；皆與薩迦耶見、戒禁取、疑非相應非不相應，不合不散；皆與欲貪、瞋恚非相應非不相應，不合不散；皆與色愛、無色愛、掉舉、慢、無明非相應非不相應，不合不散；皆與初靜慮非相應非不相應，不合不散；皆與第二、第三、第四靜慮非相應非不相應，不合不散；皆與慈無量非相應非不相應，不合不散；皆與悲、喜、舍無量非相應非不相應，不合不散；皆與空無邊處定非相應非不相應，不合不散；皆與識無邊處、無所有處、非想非非想處定非相應非不相應，不合不散；皆與四念住非相應非不相應，不合不散；皆與四正斷、四神足、五根、五力、七等覺支、八圣道支非相應非不相應，不合不散；皆與苦圣諦非相應非不相應，不合不散；皆與集、滅、道圣諦非相應非不相應，不合不散；皆與空解脫門非相應非不相應，不合不散；皆與無相、無愿解脫門非相應非不相應，不合不散；皆與八解脫非相應非不相應，不合不散；皆與八勝處、九次第定、十遍處非相應非不相應，不合不散；皆與五眼非相應非不相應，不合不散；皆與六神通非相應非不相應，不合不散；皆與布施波羅蜜多非相應非不相應，不合不散；皆與凈戒、安忍、精進、靜慮、般若波羅蜜多非相應非不相應，不合不散；皆與內空非相應非不相應，不合不散；皆與外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空非相應非不相應，不合不散；皆與真如非相應非不相應，不合不散；皆與法界、法性、不虛妄性、不變異性、平等性、離生性、法定、法住、實際、虛空界、不思議界非相應非不相應，不合不散；皆與極喜地非相應非不相應，不合不散；皆與離垢地、發光地、焰慧地、極難勝地、現前地、遠行地、不動地、善慧地、法云地非相應非不相應，不合不散；皆與一切三摩地門非相應非不相應，不合不散；皆與一切陀羅尼門非相應非不相應，不合不散；皆與佛十力非相應非不相應，不合不散；皆與四無所畏、四無礙解、十八佛不共法非相應非不相應，不合不散；皆與大慈非相應非不相應，不合不散；皆與大悲、大喜、大舍非相應非不相應，不合不散；皆與無忘失法非相應非不相應，不合不散；皆與恒住舍性非相應非不相應，不合不散；皆與一切智非相應非不相應，不合不散；皆與道相智、一切相智非相應非不相應，不合不散；皆與有為界非相應非不相應，不合不散；皆與無為界非相應非不相應，不合不散。 
　　“善現，彼名為圣，此是彼圣法毗奈耶，是故名圣法毗奈耶。何以故？善現，此一切法無色、無見、無對、一相，所謂無相，彼諸圣者如實現見。無色與無色非相應非不相應，不合不散；無見與無見、無對與無對、一相與一相、無相與無相亦非相應非不相應，不合不散。善現，諸菩薩摩訶薩于此無色、無見、無對、一相、無相甚深般若波羅蜜多，常應修學，學已不得一切法相。”  
　　爾時，具壽善現白佛言：“世尊，菩薩摩訶薩豈不應于色相學，亦應于受、想、行、識相學耶？豈不應于眼處相學，亦應于耳、鼻、舌、身、意處相學耶？豈不應于色處相學，亦應于聲、香、味、觸、法處相學耶？豈不應于眼界相學，亦應于耳、鼻、舌、身、意界相學耶？豈不應于色界相學，亦應于聲、香、味、觸、法界相學耶？豈不應于眼識界相學，亦應于耳、鼻、舌、身、意識界相學耶？豈不應于眼觸相學，亦應于耳、鼻、舌、身、意觸相學耶？豈不應于眼觸為緣所生諸受相學，亦應于耳、鼻、舌、身、意觸為緣所生諸受相學耶？豈不應于地界相學，亦應于水、火、風、空、識界相學耶？豈不應于無明相學，亦應于行、識、名色、六處、觸、受、愛、取、有、生、老死愁嘆苦憂惱相學耶？豈不應于布施波羅蜜多相學，亦應于凈戒、安忍、精進、靜慮、般若波羅蜜多相學耶？豈不應于內空相學，亦應于外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空相學耶？豈不應于真如相學，亦應于法界、法性、不虛妄性、不變異性、平等性、離生性、法定、法住、實際、虛空界、不思議界相學耶？豈不應于初靜慮相學，亦應于第二、第三、第四靜慮相學耶？豈不應于慈無量相學，亦應于悲、喜、舍無量相學耶？豈不應于空無邊處相學，亦應于識無邊處、無所有處、非想非非想處相學耶？豈不應于四念住相學，亦應于四正斷、四神足、五根、五力、七等覺支、八圣道支相學耶？豈不應于空解脫門相學，亦應于無相、無愿解脫門相學耶？豈不應于苦圣諦相學，亦應于集、滅、道圣諦相學耶？豈不應于八解脫相學，亦應于八勝處、九次第定、十遍處相學耶？豈不應于五眼相學，亦應于六神通相學耶？豈不應于一切三摩地門相學，亦應于一切陀羅尼門相學耶？豈不應于極喜地相學，亦應于離垢地、發光地、焰慧地、極難勝地、現前地、遠行地、不動地、善慧地、法云地相學耶？豈不應于佛十力相學，亦應于四無所畏、四無礙解、十八佛不共法相學耶？豈不應于大慈相學，亦應于大悲、大喜、大舍相學耶？豈不應于無忘失法相學，亦應于恒住舍性相學耶？豈不應于一切智相學，亦應于道相智、一切相智相學耶？豈不應于預流果相學，亦應于一來、不還、阿羅漢果、獨覺菩提相學耶？豈不應于一切菩薩摩訶薩行相學，亦應于諸佛無上正等菩提相學耶？豈不應于知苦、斷集、證滅、修道相學，亦應于順逆緣起觀相學耶？豈不應于一切圣者相學，亦應于一切圣法相學耶？豈不應于有為界相學，亦應于無為界相學耶？ 
　　“世尊，若菩薩摩訶薩不于如是諸法相學，亦應不于諸行相學。諸菩薩摩訶薩于諸法相及諸行相既不能學，云何能超一切聲聞及獨覺地？若不能超一切聲聞及獨覺地，云何能入菩薩正性離生？若不能入菩薩正性離生，云何能得一切智智？若不能得一切智智，云何能轉正法輪？若不能轉正法輪，云何能以聲聞乘法、或獨覺乘法、或無上乘法安立有情，令脫無邊生死眾苦？” 
　　佛言：“善現，若一切法實有相者，諸菩薩摩訶薩應于中學；以一切法實非有相，無色、無見、無對、一相，所謂無相，是故菩薩摩訶薩不于有相法學，亦復不于無相法學。何以故？善現，如來出世、若不出世，法界常住，諸法一相，所謂無相，如是無相既非有相亦非無相。”  
　　爾時，具壽善現白佛言：“世尊，若一切法皆非有相，亦非無相，應非一相，亦非異相，若爾，云何菩薩摩訶薩能修般若波羅蜜多？若不能修般若波羅蜜多，云何能超一切聲聞及獨覺地？若不能超一切聲聞及獨覺地，云何能入菩薩正性離生？若不能入菩薩正性離生，云何能起菩薩無生法忍？若不能起菩薩無生法忍，云何能發菩薩神通？若不能發菩薩神通，云何能成熟有情、嚴凈佛土？若不能成熟有情、嚴凈佛土，云何能得一切智智？若不能得一切智智，云何能轉正法輪？若不能轉正法輪，則應不能安立有情令得預流、一來、不還、阿羅漢果，亦應不能安立有情令得獨覺菩提，亦應不能安立有情令得無上正等菩提，亦應不能安立有情令住施性福業事，或住戒性福業事，或住修性福業事，當得人天富樂自在。” 
　　佛言：“善現，如是，如是，如汝所說，一切法非有相、非無相、非一相、非異相。若菩薩摩訶薩知一切法若有相、若無相、若一相、若異相，咸同一相，所謂無相，修此無相是修般若波羅蜜多。” 
　　具壽善現復白佛言：“世尊，云何菩薩摩訶薩修此無相是修般若波羅蜜多？” 
　　佛言：“善現，若菩薩摩訶薩修遣一切法，是修般若波羅蜜多。” 
　　“世尊，云何菩薩摩訶薩修遣一切法，是修般若波羅蜜多？” 
　　“善現，若菩薩摩訶薩修遣色亦遣此修，是修般若波羅蜜多；修遣受、想、行、識亦遣此修，是修般若波羅蜜多。 
　　“善現，若菩薩摩訶薩修遣眼處亦遣此修，是修般若波羅蜜多；修遣耳、鼻、舌、身、意處亦遣此修，是修般若波羅蜜多。 
　　“善現，若菩薩摩訶薩修遣色處亦遣此修，是修般若波羅蜜多；修遣聲、香、味、觸、法處亦遣此修，是修般若波羅蜜多。 
　　“善現，若菩薩摩訶薩修遣眼界亦遣此修，是修般若波羅蜜多；修遣耳、鼻、舌、身、意界亦遣此修，是修般若波羅蜜多。 
　　“善現，若菩薩摩訶薩修遣色界亦遣此修，是修般若波羅蜜多；修遣聲、香、味、觸、法界亦遣此修，是修般若波羅蜜多。 
　　“善現，若菩薩摩訶薩修遣眼識界亦遣此修，是修般若波羅蜜多，修遣耳、鼻、舌、身、意識界亦遣此修，是修般若波羅蜜多。 
　　“善現，若菩薩摩訶薩修遣眼觸亦遣此修，是修般若波羅蜜多；修遣耳、鼻、舌、身、意觸亦遣此修，是修般若波羅蜜多。 
　　“善現，若菩薩摩訶薩修遣眼觸為緣所生諸受亦遣此修，是修般若波羅蜜多；修遣耳、鼻、舌、身、意觸為緣所生諸受亦遣此修，是修般若波羅蜜多。 
　　“善現，若菩薩摩訶薩修遣地界亦遣此修，是修般若波羅蜜多；修遣水、火、風、空、識界亦遣此修，是修般若波羅蜜多。 
　　“善現，若菩薩摩訶薩修遣因緣亦遣此修，是修般若波羅蜜多；修遣等無間緣、所緣緣、增上緣亦遣此修，是修般若波羅蜜多。 
　　“善現，若菩薩摩訶薩修遣無明亦遣此修，是修般若波羅蜜多；修遣行、識、名色、六處、觸、受、愛、取、有、生、老死愁嘆苦憂惱亦遣此修，是修般若波羅蜜多。 
　　“善現，若菩薩摩訶薩修遣阿喻訶、涅喻訶亦遣此修，是修般若波羅蜜多；修遣不凈觀亦遣此修，是修般若波羅蜜多。 
　　“善現，若菩薩摩訶薩修遣初靜慮亦遣此修，是修般若波羅蜜多；修遣第二、第三、第四靜慮亦遣此修，是修般若波羅蜜多。 
　　“善現，若菩薩摩訶薩修遣慈無量亦遣此修，是修般若波羅蜜多；修遣悲、喜、舍無量亦遣此修，是修般若波羅蜜多。 
　　“善現，若菩薩摩訶薩修遣空無邊處定亦遣此修，是修般若波羅蜜多；修遣識無邊處、無所有處、非想非非想處定亦遣此修，是修般若波羅蜜多。 
　　“善現，若菩薩摩訶薩修遣佛隨念亦遣此修，是修般若波羅蜜多；修遣法隨念、僧隨念、戒隨念、舍隨念、天隨念、有方便隨念、無方便隨念、寂靜隨念、持入出息隨念亦遣此修，是修般若波羅蜜多。 
　　“善現，若菩薩摩訶薩修遣無常想亦遣此修，是修般若波羅蜜多；修遣無常苦想、苦無我想、不凈想、厭食想、一切世間不可樂想、死想、斷想、離想、滅想亦遣此修，是修般若波羅蜜多。 
　　“善現，若菩薩摩訶薩修遣我想亦遣此修，是修般若波羅蜜多；修遣有情想、命者想、生者想、養者想、士夫想、補特伽羅想、意生想、儒童想、作者想、使作者想、受者想、使受者想、知者想、使知者想、見者想、使見者想亦遣此修，是修般若波羅蜜多。 
　　“善現，若菩薩摩訶薩修遣常非常想亦遣此修，是修般若波羅蜜多；修遣樂非樂想、我非我想、凈非凈想、遠離非遠離想、寂靜非寂靜想亦遣此修，是修般若波羅蜜多。 
　　“善現，若菩薩摩訶薩修遣四念住亦遣此修，是修般若波羅蜜多；修遣四正斷、四神足、五根、五力、七等覺支、八圣道支亦遣此修，是修般若波羅蜜多。 
　　“善現，若菩薩摩訶薩修遣空解脫門亦遣此修，是修般若波羅蜜多；修遣無相、無愿解脫門亦遣此修，是修般若波羅蜜多。 
　　“善現，若菩薩摩訶薩修遣八解脫亦遣此修，是修般若波羅蜜多；修遣八勝處、九次第定、十遍處亦遣此修，是修般若波羅蜜多。 
　　“善現，若菩薩摩訶薩修遣有尋有伺三摩地亦遣此修，是修般若波羅蜜多；修遣無尋唯伺三摩地、無尋無伺三摩地亦遣此修，是修般若波羅蜜多。 
　　“善現，若菩薩摩訶薩修遣苦圣諦亦遣此修，是修般若波羅蜜多；修遣集、滅、道圣諦亦遣此修，是修般若波羅蜜多。 
　　“善現，若菩薩摩訶薩修遣苦智亦遣此修，是修般若波羅蜜多；修遣集智、滅智、道智、盡智、無生智、法智、類智、世俗智、他心智、如實智亦遣此修，是修般若波羅蜜多。 
　　“善現，若菩薩摩訶薩修遣布施波羅蜜多亦遣此修，是修般若波羅蜜多；修遣凈戒、安忍、精進、靜慮、般若波羅蜜多亦遣此修，是修般若波羅蜜多。 
　　“善現，若菩薩摩訶薩修遣內空亦遣此修，是修般若波羅蜜多；修遣外空、內外空、空空、大空、勝義空、有為空、無為空、畢竟空、無際空、散空、無變異空、本性空、自相空、共相空、一切法空、不可得空、無性空、自性空、無性自性空亦遣此修，是修般若波羅蜜多。 
　　“善現，若菩薩摩訶薩修遣極喜地亦遣此修，是修般若波羅蜜多；修遣離垢地、發光地、焰慧地、極難勝地、現前地、遠行地、不動地、善慧地、法云地亦遣此修，是修般若波羅蜜多。 
　　“善現，若菩薩摩訶薩修遣五眼亦遣此修，是修般若波羅蜜多；修遣六神通亦遣此修，是修般若波羅蜜多。 
　　“善現，若菩薩摩訶薩修遣佛十力亦遣此修，是修般若波羅蜜多；修遣四無所畏、四無礙解、十八佛不共法亦遣此修，是修般若波羅蜜多。 
　　“善現，若菩薩摩訶薩修遣大慈亦遣此修，是修般若波羅蜜多；修遣大悲、大喜、大舍亦遣此修，是修般若波羅蜜多。 
　　“善現，若菩薩摩訶薩修遣無忘失法亦遣此修，是修般若波羅蜜多；修遣恒住舍性亦遣此修，是修般若波羅蜜多。 
　　“善現，若菩薩摩訶薩修遣一切三摩地門亦遣此修，是修般若波羅蜜多；修遣一切陀羅尼門亦遣此修，是修般若波羅蜜多。 
　　“善現，若菩薩摩訶薩修遣一切智亦遣此修，是修般若波羅蜜多；修遣道相智、一切相智亦遣此修，是修般若波羅蜜多。 
　　“善現，若菩薩摩訶薩修遣預流果亦遣此修，是修般若波羅蜜多；修遣一來、不還、阿羅漢果、獨覺菩提亦遣此修，是修般若波羅蜜多。 
　　“善現，若菩薩摩訶薩修遣一切菩薩摩訶薩行亦遣此修，是修般若波羅蜜多；修遣諸佛無上正等菩提亦遣此修，是修般若波羅蜜多。 
　　“善現，若菩薩摩訶薩修遣一切智智亦遣此修，是修般若波羅蜜多；修遣永斷一切煩惱習氣相續亦遣此修，是修般若波羅蜜多。 
　　“善現，若菩薩摩訶薩修遣有為界亦遣此修，是修般若波羅蜜多；修遣無為界亦遣此修，是修般若波羅蜜多。”  
　　爾時，具壽善現白佛言：“世尊，云何菩薩摩訶薩修遣色亦遣此修，是修般若波羅蜜多；修遣受、想、行、識亦遣此修，是修般若波羅蜜多？” 
　　佛言：“善現，菩薩摩訶薩行深般若波羅蜜多時，若念有色有遣此修，非修般若波羅蜜多；若念有受、想、行、識有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣色亦遣此修，是修般若波羅蜜多；修遣受、想、行、識亦遣此修，是修般若波羅蜜多。” 
　　“世尊，云何菩薩摩訶薩修遣眼處亦遣此修，是修般若波羅蜜多；修遣耳、鼻、舌、身、意處亦遣此修，是修般若波羅蜜多？” 
　　“善現，菩薩摩訶薩行深般若波羅蜜多時，若念有眼處有遣此修，非修般若波羅蜜多；若念有耳、鼻、舌、身、意處有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣眼處亦遣此修，是修般若波羅蜜多；修遣耳、鼻、舌、身、意處亦遣此修，是修般若波羅蜜多。” 
　　“世尊，云何菩薩摩訶薩修遣色處亦遣此修，是修般若波羅蜜多；修遣聲、香、味、觸、法處亦遣此修，是修般若波羅蜜多？” 
　　“善現，菩薩摩訶薩行深般若波羅蜜多時，若念有色處有遣此修，非修般若波羅蜜多；若念有聲、香、味、觸、法處有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣色處亦遣此修，是修般若波羅蜜多；修遣聲、香、味、觸、法處亦遣此修，是修般若波羅蜜多。” 
　　“世尊，云何菩薩摩訶薩修遣眼界亦遣此修，是修般若波羅蜜多；修遣耳、鼻、舌、身、意界亦遣此修，是修般若波羅蜜多？” 
　　“善現，菩薩摩訶薩行深般若波羅蜜多時，若念有眼界有遣此修，非修般若波羅蜜多；若念有耳、鼻、舌、身、意界有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣眼界亦遣此修，是修般若波羅蜜多；修遣耳、鼻、舌、身、意界亦遣此修，是修般若波羅蜜多。” 
　　“世尊，云何菩薩摩訶薩修遣色界亦遣此修，是修般若波羅蜜多；修遣聲、香、味、觸、法界亦遣此修，是修般若波羅蜜多？” 
　　“善現，菩薩摩訶薩行深般若波羅蜜多時，若念有色界有遣此修，非修般若波羅蜜多；若念有聲、香、味、觸、法界有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣色界亦遣此修，是修般若波羅蜜多；修遣聲、香、味、觸、法界亦遣此修，是修般若波羅蜜多。” 
　　“世尊，云何菩薩摩訶薩修遣眼識界亦遣此修，是修般若波羅蜜多；修遣耳、鼻、舌、身、意識界亦遣此修，是修般若波羅蜜多？” 
　　“善現，菩薩摩訶薩行深般若波羅蜜多時，若念有眼識界有遣此修，非修般若波羅蜜多；若念有耳、鼻、舌、身、意識界有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣眼識界亦遣此修，是修般若波羅蜜多；修遣耳、鼻、舌、身、意識界亦遣此修，是修般若波羅蜜多。” 
　　“世尊，云何菩薩摩訶薩修遣眼觸亦遣此修，是修般若波羅蜜多；修遣耳、鼻、舌、身、意觸亦遣此修，是修般若波羅蜜多？” 
　　“善現，菩薩摩訶薩行深般若波羅蜜多時，若念有眼觸有遣此修，非修般若波羅蜜多；若念有耳、鼻、舌、身、意觸有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣眼觸亦遣此修，是修般若波羅蜜多；修遣耳、鼻、舌、身、意觸亦遣此修，是修般若波羅蜜多。” 
　　“世尊，云何菩薩摩訶薩修遣眼觸為緣所生諸受亦遣此修，是修般若波羅蜜多；修遣耳、鼻、舌、身、意觸為緣所生諸受亦遣此修，是修般若波羅蜜多？” 
　　“善現，菩薩摩訶薩行深般若波羅蜜多時，若念有眼觸為緣所生諸受有遣此修，非修般若波羅蜜多；若念有耳、鼻、舌、身、意觸為緣所生諸受有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣眼觸為緣所生諸受亦遣此修，是修般若波羅蜜多；修遣耳、鼻、舌、身、意觸為緣所生諸受亦遣此修，是修般若波羅蜜多。” 
　　“世尊，云何菩薩摩訶薩修遣地界亦遣此修，是修般若波羅蜜多；修遣水、火、風、空、識界亦遣此修，是修般若波羅蜜多？” 
　　“善現，菩薩摩訶薩行深般若波羅蜜多時，若念有地界有遣此修，非修般若波羅蜜多；若念有水、火、風、空、識界有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣地界亦遣此修，是修般若波羅蜜多；修遣水、火、風、空、識界亦遣此修，是修般若波羅蜜多。” 
　　“世尊，云何菩薩摩訶薩修遣因緣亦遣此修，是修般若波羅蜜多；修遣等無間緣、所緣緣、增上緣亦遣此修，是修般若波羅蜜多？” 
　　“善現，菩薩摩訶薩行深般若波羅蜜多時，若念有因緣有遣此修，非修般若波羅蜜多；若念有等無間緣、所緣緣、增上緣有遣此修，非修般若波羅蜜多。何以故？善現，非有想者能修般若波羅蜜多。是故，善現，若菩薩摩訶薩修遣因緣亦遣此修，是修般若波羅蜜多；修遣等無間緣、所緣緣、增上緣亦遣此修，是修般若波羅蜜多。”   
 上一部：乾隆大藏經·大乘般若部·大般若波羅蜜多經六百卷（第三百五十一卷～第三百六十卷）  下一部：乾隆大藏經·大乘般若部·大般若波羅蜜多經六百卷（第三百七十一卷～第三百八十卷）   
 
   
   
乾隆大藏經·大乘般若部·大般若波羅蜜多經        
    