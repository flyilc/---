  第0085-03部～大方廣佛華嚴經普賢菩薩行愿品（第二十一卷～第三十卷）          
   
  
   大乘華嚴部·第0085部    
大方廣佛華嚴經普賢菩薩行愿品（第二十一卷～第三十卷）    
唐罽賓三藏般若奉詔譯     
  

大方廣佛華嚴經普賢菩薩行愿品卷第二十一 入不思議解脫境界普賢行愿品  
　　爾時善財童子。于普救眾生威德吉祥夜神所。聞菩薩普現一切世間調伏眾生解脫門。及得一切如來現前三昧。超出一切眾生莊嚴三昧。得如是等十千三昧。皆悉修習。起深信解。光明普照。周遍隨順。趣入游履。廣大出生。自在作用漸次前行。往詣具足功德寂靜音海夜神所。頂禮其足。繞無數匝。合掌恭敬。而作是言。圣者。我已先發阿耨多羅三藐三菩提心。我依善知識故。學菩薩行。修菩薩行。入菩薩行。住菩薩行。我愿出生一切智海不思議法。唯愿慈哀。為我宣說。菩薩云何學菩薩行。云何修菩薩道。時彼夜神。告善財言。善哉善哉。善男子。汝能依止諸善知識。求菩薩行。善男子。我得菩薩念念出生廣大歡喜莊嚴解脫門。善財言。大圣。此解脫門為何事業。行何境界。修何方便。作何觀察。夜神言。善男子。我發起清凈平等樂欲心。我發起離一切世間塵垢清凈堅固莊嚴心。我發起于一切事難作能作決定不退心。我發起莊嚴一切功德寶山猶如須彌處金輪上永不傾動心。我發起于一切處無所住著心。我發起普現一切眾生前皆能救護心。我發起見一切佛海無有厭足心。我發起求一切菩薩清凈愿力心。我發起住普遍大智光明海心。我發起令一切眾生超過憂惱生死曠野心。我發起令一切眾生舍離愁嘆眾苦心。我發起令一切眾生舍離種種不可意色聲香味觸法心。我發起令一切眾生舍離種種恩愛別離怨憎會苦心。我發起令一切眾生舍離種種惡業因緣愚癡等苦心。我發起與一切惡趣險難眾生作救護心。我發起令一切眾生出生死苦顯示正道心。我發起令一切眾生舍離生老病死等苦心。我發起令一切眾生成就如來無上法樂心。我發起令一切眾生皆受清凈大喜樂心。我發起令一切眾生修行正行無厄難心。發是心已。復為說法。令其漸至一切智地。所謂若見眾生樂著所住宮殿屋宅。我為說法。令其了達諸法本性。離諸執著。若見眾生戀著父母兄弟親屬。我為說法。令其得入諸佛菩薩清凈眾會。若見眾生戀著妻子情無舍離。我為說法。令其舍離生死愛染。起大悲心。于一切眾生平等無二。若見眾生戀著市肆廛里集會。我為說法。令其得與眾圣集會。若見眾生貪著資具。我為說法。令其具足諸波羅蜜。若見眾生愛著音樂。我為說法令其愛樂清凈法樂。若見眾生著五欲境。我為說法。令其得入如來境界。若見眾生多起嗔恚。我為說法。令住如來忍波羅蜜。若見眾生其心懈怠。我為說法。令得清凈勤波羅蜜。若見眾生其心散亂。我為說法。令得如來禪波羅蜜。若見眾生入見稠林無明闇障。我為說法。令得出離稠林黑闇。若見眾生無有智慧。我為說法。令其成就般若波羅蜜。若見眾生染著三界。我為說法。令于生死心無取舍而得安住方便波羅蜜。若見眾生志意下劣。我為說法。令其圓滿佛菩提愿。若見眾生但求自利。我為說法。令其發起平等利益諸眾生愿。若見眾生志樂微弱。我為說法。令得菩薩力波羅蜜。若見眾生愚癡黑闇。我為說法。令得如來究竟清凈智波羅蜜。若見眾生色相不具。我為說法。令得如來圓滿色身。若見眾生形容丑陋。我為說法。令得無上清凈法身。若見眾生色相粗惡。我為說法。令得微細金色皮膚。若見眾生諸苦逼迫。我為說法。令得如來最極安樂。若見眾生種種安樂。我為說法。令其安住一切智樂。若見眾生種種病苦。我為說法。令其成就如影像身。若見眾生積集色愛。我為說法。令其愛樂諸菩薩行。若見眾生貧窮所困。我為說法。令得菩薩功德寶藏。若見眾生樂止園林。我為說法。令其供養承事諸佛住法園苑。若見眾生游行道路。我為說法。令其趣向一切智道。若見眾生樂居村邑。我為說法。令出三界。若見眾生樂住聚落。我為說法。令其超越二乘之道住如來地。若見眾生樂住城郭。我為說法。令其得住法王城中。若見眾生樂止四隅。我為說法。令得三世平等智慧。若見眾生樂止諸方。我為說法。令得智慧見一切法。若見眾生貪行多者。我為彼說不凈觀門。令其舍離生死渴愛。若見眾生嗔行多者。我為彼說大慈觀門。令勤修習心無惱害。若見眾生癡行多者。我為說法。令得智眼觀諸法海。若見眾生等分行者我為說法。令其得入一切勝智諸大愿海。若見眾生樂生死樂。我為說法。令其厭離。若見眾生厭生死苦應為如來之所化者。我為說法。令悟無生示現受生。若見眾生愛著五蘊。我為說法。令其得住無依境界。若見眾生其心下劣。我為顯示勝莊嚴道。若見眾生心生憍慢。為說如來平等法忍。若見眾生其心諂曲。為說菩薩清凈直心。善男子。我以如是無量法施。攝諸眾生。種種方便教化調伏。令離惡道受人天樂。脫三界縛住一切智。我時便得廣大歡喜法光明海。速疾愛樂甚深圓滿。其心怡暢。安隱適悅。復次善男子。我常觀察一切菩薩道場眾海。修種種愿行。現種種凈身。有種種常光。放種種光明。以種種方便。入一切智門。入種種三昧。現種種神變。出種種音聲海。具種種莊嚴身。入種種如來門。詣種種國土海。見種種諸佛海。得種種辯才海。照種種解脫境。得種種智光海。入種種三昧海。游戲種種解脫宮殿。以種種門趣一切智。以莊嚴云覆虛空界。觀察種種道場眾會。集種種世界。入種種佛剎。詣種種方海。受種種如來命。從種種如來所。與種種菩薩俱。雨種種莊嚴云。入如來種種方便。觀如來種種法海。思如來種種神通門。順如來種種智慧海。往如來種種殊勝會。坐如來種種莊嚴座。善男子。我觀察此道場眾會。知佛神力無量無邊。生大歡喜。善男子。我觀毗盧遮那如來。念念出現不思議色身。既見是已。生大歡喜。又觀如來。于念念中放大光明。充滿無邊廣大法界。既見是已。生大歡喜。又見如來一一毛孔。念念出現無量佛剎極微塵數光明海。一一光明以無量佛剎極微塵數光明。而為眷屬。一一周遍一切法界。銷滅一切諸眾生苦。既見是已。生大歡喜。又善男子。我觀如來頂及兩肩。念念出現一切佛剎極微塵數寶焰山云。充滿十方一切法界。既見是已。生大歡喜。又善男子。我觀如來一一毛孔。于念念中。出一切佛剎極微塵數香光明云。充滿十方一切佛剎。既見是已。生大歡喜。又善男子。我觀如來一一相海。于念念中。出一切佛剎極微塵數諸相莊嚴如來身云。遍往十方一切世界。既見是已。生大歡喜。又善男子。我觀如來一一隨好。于念念中。出一切佛剎。極微塵數隨好光明如來身云。既見是已。生大歡喜。又善男子。我觀如來一一毛孔。于念念中。出不可說不可說佛剎極微塵數佛變化云。示現如來從初發心。修波羅蜜。具莊嚴道。入菩薩地。游戲菩薩種種神力。既見是已。生大歡喜。又善男子。我觀如來一一毛孔。念念出現不可說不可說佛剎極微塵數天王身云。及以天王自在神變。充遍一切十方法界。應以天王身而得度者。即現其前而為說法。既見是已。生大歡喜。又善男子。我觀如來一一毛孔。念念出現不可說不可說佛剎極微塵數龍王身云。夜叉王身云。乾闥婆王身云。阿修羅王身云。迦樓羅王身云。緊那羅王身云。摩睺羅伽王身云。人王身云。梵王身云。莫不念念毛孔中現如是神變。如是身相。如是言音。如是說法。我見是已。于念念中。生大歡喜。廣大信樂。量與法界薩婆若等。昔所未得。而今始得。昔所未解。而今始解。昔所未證。而今始證。昔所未入。而今始入。昔所未滿。而今始滿。昔所未見。而今始見。昔所未聞。而今始聞。何以故。以能了知法界相故。知一切法唯一相故。能平等入三世道故。能說一切無邊法故。  
　　善男子。我入此菩薩念念出生廣大歡喜莊嚴解脫光明海。又善男子。此解脫無邊。普入一切法界門故。此解脫無盡。等發一切智性心故。此解脫無量。菩薩智眼所知境故。此解脫無際。入無際畔一切眾生心想中故。此解脫甚深。寂靜智慧所觀察故。此解脫廣大。周遍一切如來境故。此解脫無壞。菩薩智眼之所知故。此解脫無底。盡于法界之源底故。此解脫者即是普門。于一事中。普遍出生諸神變故。此解脫者體性不空。一切法身等無二故。此解脫者終無有生。以能了知如幻法故此解脫者猶如影像。一切智愿光所生故。此解脫者猶如變化。諸菩薩行妙變化故。此解脫者猶如大地。為一切眾生所依處故。此解脫者猶如大水。能以大悲潤一切故。此解脫者猶如大火。干竭眾生貪愛水故。此解脫者猶如大風。令諸眾生速疾趣于一切智故。此解脫者猶如大海。眾功德寶。莊嚴一切諸眾生故。此解脫者如須彌山。出一切智法寶海故。此解脫者如天宮殿。一切妙法所莊嚴故。此解脫者猶如虛空。普容三世一切如來神通力故。此解脫者猶如大云。普為眾生雨法雨故。此解脫者猶如凈日。能破眾生無知闇故。此解脫者猶如滿月。滿足廣大福智海故。此解脫者猶如如來。于一切處正遍知故。此解脫者猶如自影。從自善業所化出故。此解脫者猶如谷響。隨其所應為說法故。此解脫者猶如影像。隨眾生心而照現故。此解脫者如大樹王。開敷一切神通華故。此解脫者猶如金剛。從本已來不可壞故。此解脫者如如意珠。出生無量自在力故。此解脫者如離垢藏摩尼寶王。示現一切三世如來諸神變故。此解脫者猶如喜幢妙摩尼寶。能平等出一切諸佛法輪聲故。善男子。我今為汝。種種稱贊此解脫門無比希有真實功德。難解難入。難信難知。汝應思惟。隨順悟入。爾時善財童子。白夜神言。圣者。云何修行得此解脫。具足圓滿。夜神言。善男子。菩薩修行十大法藏。積集圓滿。光明遍照。愛樂出生。威力自在。則能成就此解脫門。何等為十。一修布施廣大法藏。隨眾生心。悉令滿足。二修凈戒廣大法藏。普入一切佛功德海。三修安忍廣大法藏。能遍思惟一切法性。四修精進廣大法藏。趣一切智恒無退轉。五修禪定廣大法藏。能滅一切眾生熱惱。六修般若廣大法藏。能遍了知一切法海。七修方便廣大法藏。能遍成熟諸眾生海。八修諸愿廣大法藏。能遍游入諸佛剎海。為諸眾生。盡未來劫。修菩薩行。九修諸力廣大法藏。能念念中。現于一切法界教海。于一切剎。成等正覺。常無休息。十修凈智廣大法藏。能得如來清凈妙智。遍知三世一切諸法無有障礙。善男子。若諸菩薩。安住如是十大法藏。則能獲得如是解脫。清凈增長。積集具足。出生堅固。廣大成就。安住圓滿。  
　　善財白言。圣者汝發阿耨多羅三藐三菩提心。其已久如。夜神言。善男子。此華藏莊嚴世界海東。過千世界海。有世界海。名一切凈光眾寶莊嚴。有世界種。名大愿光明音。中有世界。名無垢金光莊嚴。以一切香金剛摩尼王為體。形如樓閣。眾妙寶云以為其際。住于一切寶瓔珞海。妙宮殿云而覆其上。凈穢相雜。彼世界中。乃往古世。有劫名普照光幢。有國名普寶吉祥藏。有菩提場。名一切寶藏眾色光明。有佛名不退轉法界妙音。于此場中。成等正覺。我于爾時。作菩提樹神。名福德燈光明幢。守護道場。見彼如來成等正覺。示現種種自在神力。發阿耨多羅三藐三菩提心。即于此時。獲得三昧。名普照如來功德海。彼道場中。次有如來。出興于世。名法樹威德山王。我時命終。還生于此。為道場主夜神名。吉祥福智光明。見彼如來轉正法輪現大神通。即得三昧。名普照一切離貪境界。次有如來出興于世。名一切法海音聲王。我為夜神。因得見佛。種種承事。供養恭敬。心生歡喜。即獲三昧。名增長一切善法地。次有如來出興于世。名寶光明燈幢王。我為夜神。因得見佛。承事供養。令其歡喜。即獲三昧。名普現神通光明云。次有如來出興于世。名功德須彌光威德王。我為夜神。因得見佛。承事供養。令得歡喜。則獲三昧。名普照諸佛海。次有如來出興于世。名法云妙音聲王。我為夜神。因得見佛。承事供養。令心歡喜。即獲三昧。名一切法海燈。次有如來出興于世。名智炬光照王。我為夜神。因得見佛。承事供養。令其歡喜。即獲三昧。名滅一切眾生苦光照燈。次有如來出興于世。名妙法神通速疾幢。我為夜神。因得見佛。承事供養。心大歡喜。即獲三昧。名三世如來所行光明藏。次有如來出興于世。名法燈勇猛智慧師子王。我為夜神。因得見佛。承事供養。令生歡喜。即獲三昧。名一切世間無礙智輪威德光。次有如來出興于世。名智力具足威德王。我為夜神。因得見佛。承事供養。令心歡喜。即獲三昧。名普照三世眾生根行影像。如是。善男子。彼無垢金光莊嚴世界。普照光明幢劫中。有如是等十佛剎極微塵數如來出興于世。我于彼時。或為天王。或為龍王。或為夜叉王。或為乾闥婆王。或為阿修羅王。或為迦樓羅王。或為緊那羅王。或為摩睺羅伽王。或為人王。或為梵王。或為天身。或為人身。或為男子身。或為女人身。或為童男身。或為童女身。悉以種種諸供養具。恭敬供養尊重承事彼諸如來。亦聞諸佛所說妙法。悉皆聽受。憶持不忘。從此命終。還即于此世界中生。經于佛剎極微塵數劫。修行菩薩種種妙行。然后壽終。生此華藏莊嚴世界海中娑婆世界。值迦羅鳩孫馱如來。承事供養。令生歡喜。得三昧。名離一切塵垢影像光明。次值拘那含牟尼如來。承事供養。令生歡喜。得三昧。名普光遍照一切剎海。次值迦葉如來。承事供養。令生歡喜。得三昧。名演一切眾生妙音聲海。次值毗盧遮那如來。于此道場成等正覺。念念示現種種神通廣大威力。我時得見。即獲此念念出生廣大歡喜莊嚴解脫門。得此解脫已。能入十不可說不可說佛剎極微塵數法界諸安立海。見彼一切法界安立海。一切佛剎所有極微塵。一一塵中。有十不可說不可說佛剎極微塵數諸佛國土。一一國土。皆有毗盧遮那如來。坐于道場。于念念中成等正覺。現諸神變。所現神變。一一皆遍一切法界海。亦見自身在彼一切諸如來所。又亦聞彼一切世界一切如來種種說法。我悉聽受憶持不忘。復次善男子。我復見彼一切如來一一毛孔。出生種種變化海。現神通力。于十方一切法界海。一切佛剎海一切世界種。一切世界中。隨諸眾生種種生類。種種心性。種種想行。如其所應轉正法輪。我得速疾陀羅尼力。悉能受持一切文義。正念思惟。以明了智。普入一切清凈法藏。以自在智。普游一切甚深法海。以周遍智。普知三世諸廣大義。以平等智。普達諸佛無差別法。我能如是悟解一切諸佛法門。一一法門中。悟解一切修多羅云。一一修多羅云中。悟解一切法海。一一法海中。悟解一切法品。一一法品中。悟解一切法云。一一法云中。悟解一切法流。一一法流中。出生一切法愛樂海。一一法愛樂海。出生一切地。一一地中。出生一切三昧海。一一三昧海。得一切見佛海。一一見佛海。得一切智光海。一一智光海。普照三世。遍入十方。知無量如來過去諸行海。知無量如來所有本事海。知無量如來難舍能舍布施波羅蜜海。知無量如來圓滿凈戒波羅蜜海。知無量如來清凈安忍波羅蜜海。知無量如來廣大精進波羅蜜海。知無量如來圓滿清凈禪波羅蜜海。知無量如來甚深趣入般若波羅蜜海。知無量如來種種方便波羅蜜海。知無量如來種種增長愿波羅蜜海。知無量如來種種成就力波羅蜜海。知無量如來種種圓滿智波羅蜜海。知無量如來過去種種超菩薩地無障礙行智光普照海。知無量如來過去種種住菩薩地無障礙行無量劫海現神通力。知無量如來過去種種圓滿菩薩地。知無量如來過去種種修習菩薩地。知無量如來過去種種凈治菩薩地。知無量如來過去種種觀察菩薩地。知無量如來過去為菩薩時常見諸佛如影隨形。知無量如來過去為菩薩時盡見佛海劫海同住。知無量如來過去為菩薩時以無量身遍生剎海。知無量如來過去為菩薩時周遍法界修廣大行。知無量如來過去為菩薩時示現種種諸方便門調伏成熟一切眾生。知無量如來放大光明普照十方一切剎海。知無量如來現大神力普現一切眾生之前。知無量如來廣大智地光明自在。知無量如來成等正覺神變難思。知無量如來轉正法輪悉能受持無有忘失。知無量如來示現相海。知無量如來示現身海。知無量如來廣大境界。彼諸如來。從初發心。乃至法滅。如是等法。所有勤求。相應方便我于念念。悉得知見甚深證入。善男子。汝問我言。發心已來。為久如者。我念往昔過二佛剎極微塵數劫。如上所說。于無垢金光莊嚴世界。為福德燈圓滿光明幢菩提樹神。聞不退轉法界妙音如來種種說法。發阿耨多羅三藐三菩提心。經二佛剎極微塵數劫。種種修行諸菩薩行。然后生此娑婆世界賢劫之中。從迦羅鳩孫馱佛。至釋迦牟尼佛。及此劫中。未來所有一切如來。我皆親近。承事供養。恭敬尊重。令生歡喜。如此世界賢劫之中。供養未來一切諸佛。一切世界一切劫中所有未來一切諸佛。悉亦如是。親近承事。種種供養。善男子。彼無垢金光莊嚴世界今猶現在。諸佛出現相續不斷。汝當一心修此菩薩大勇猛門。爾時具足功德寂靜音海主夜神。欲重宣此解脫門義。為善財童子。而說偈曰。  
　　善財汝今聽我說　　如是凈妙解脫門 
　　聞已愛樂生歡喜　　究竟勤修令悟入 
　　我昔修行多劫海　　生于廣大深信心 
　　常觀法性令現前　　速證如空一切智 
　　我于三世諸佛所　　咸生廣大信樂心 
　　最勝清凈諸眷屬　　悉愿承事常親近 
　　我見過去天人師　　為利眾生皆供養 
　　聞此廣大凈法門　　其心愛敬生歡喜 
　　常于父母及師長　　尊重恭敬令歡悅 
　　如是曾無休懈心　　于此解脫能深入 
　　又于老病貧窮人　　無主諸根不具足 
　　經無數劫受輪回　　慈心愍濟令安樂 
　　濁劫水火及王賊　　醉象惡獸諸恐怖 
　　我昔修行有海中　　種種救護令除免 
　　三有煩惱恒熾然　　諸惡業障常纏覆 
　　墮于生死險難中　　我昔救彼令除滅 
　　一切恐怖惡趣中　　種種苦難恒相續 
　　生老病死厄其身　　我當救彼咸令出 
　　愿盡未來一切劫　　普為苦惱諸群生 
　　滅除生死使無余　　得佛究竟諸安樂  
　　善男子。我唯知此念念速疾出生廣大歡喜莊嚴解脫門。如諸菩薩摩訶薩。深入一切法界海。遠離一切內外苦。永除一切諸妄想。具足一切菩薩智。悉知一切諸劫數。普見一切剎成壞。而我云何能知能說彼功德行。善男子。此菩提場。如來清凈圓滿會中。有主夜神。名守護一切城增長威德。汝詣彼問。菩薩云何學菩薩行。修菩薩道。爾時善財童子。一心觀察具足功德寂靜音海主夜神身。合掌恭敬。以偈贊曰。  
　　我因隨順善友教　　今來得詣天神所 
　　身無邊量等須彌　　處座莊嚴皆妙好 
　　非是執著于色相　　計有諸法為依止 
　　邪見淺識劣智人　　而能了知尊境界 
　　一切世間天及人　　于無邊劫常觀察 
　　不能測度圣天身　　色相無量難思故 
　　天能遠離于諸蘊　　亦復不依于界處 
　　普為眾生出世間　　示現種種神通力 
　　最勝智眼常清凈　　無垢無動無所著 
　　能觀一切極微中　　見佛種種神通力 
　　仁今身為正法藏　　心智無礙常清凈 
　　既得如來智慧光　　復照一切諸群品 
　　心能普集無邊業　　莊嚴一切諸世間 
　　了一切法皆是心　　現身等彼眾生數 
　　解了世間猶若夢　　一切諸佛猶如影 
　　諸法如響悉皆空　　隨心普現而無著 
　　天能普為諸眾生　　念念現身恒自在 
　　于有于無心不住　　常聞說法遍諸方 
　　無量剎塵諸剎海　　及善逝海眾生海 
　　如是悉在一塵中　　此尊解脫境界力  
　　時善財童子。以此妙偈。贊彼神已。頂禮其足。繞無數匝。殷勤瞻仰。辭退而去。  
大方廣佛華嚴經普賢菩薩行愿品卷第二十二 入不思議解脫境界普賢行愿品  
　　爾時善財童子。隨順修行。具足功德寂靜音海主夜神所得解脫。觀察彼神所說法門。一一文句。皆無忘失。于無量深心。無量法性。一切方便神通智慧。憶念思擇。相續不斷。微細分別。解了甚深。其心廣大證入安住。漸行往詣守護一切城增長威德主夜神所。見彼夜神。坐光明普照一切宮殿摩尼寶王大蓮華藏師子之座。百千夜神而為眷屬前后圍繞。現普應一切眾生色相身。現普對一切眾生之前身。現不染一切世間身。現等一切眾生身數身。現超過一切世間身。現調伏眾生隨轉身。現速往一切十方身。現圓滿一切大愿身。現滅除一切障礙究竟如來體性身。現究竟教化成熟一切眾生身。善財見已。歡喜踴躍。心愿圓滿。欣慶無量。頂禮其足。繞無數匝。于前合掌。白言圣者。我已先發阿耨多羅三藐三菩提心。而未知菩薩修菩薩行時。云何利益安樂眾生。云何以無上攝攝取眾生。云何學菩薩道。云何住菩薩業。云何順諸佛教。云何近法王位。唯愿慈哀為我宣說。時彼夜神。告善財言。善哉善哉。善男子。汝為救護一切眾生故。汝為嚴凈一切佛剎故。汝為供養一切如來故。汝欲住一切劫救眾生故。汝欲守護一切佛種性故。汝欲普入十方修諸行故。汝欲普入一切法門海故。汝欲以平等心遍入一切所知境故。汝欲普遍聞持一切如來正法輪故。汝欲普隨一切眾生心之所樂雨法雨故。問諸菩薩所修行門。善男子。我得菩薩甚深自在可愛妙音解脫門。為大法師。白繒系頂。于一切法心無所著。善能開示一切如來深法藏故。具大誓愿大慈悲力。令一切眾生住菩提心故。能作一切利眾生事。積聚善根無休息故。為一切眾生調御之師。令一切眾生住一切智道故。為一切世間。作大法云。普雨一切契經法故。為一切世間清凈法日。普照世間令生善根故。于一切世間其心平等。普令眾生增善法故。于諸境界。其心清凈。除滅一切不善業故為大導師。引導眾生。令入一切善行中故。為諸眾生。智慧莊嚴。令諸世間以智先導諸善行故。恒事一切諸善知識為令眾生住佛教故。善男子。我以此等法施眾生。令生白法求一切智。其心堅固。猶如金剛那羅延藏。善能觀察佛力魔力。常得親近諸善知識。摧破一切業惑障山。集一切智助道之法。心恒不舍一切智地。圓滿白凈無礙法門。善男子。我以如是凈法光明。普遍覺悟一切眾生。種種饒益。積集善根。增長成就助道法時。常作十種觀察法界。何者為十。所謂我知法界無量。獲得廣大智光明故。我知法界無邊。見一切佛諸神變故。我知法界無際。普入一切諸佛國土。恭敬供養諸如來故。我知法界無畔。普于一切世界海中。示現修行菩薩行故。我知法界無斷。入于如來甚深平等種種圓滿不斷智故。我知法界一性。入于如來圓滿言音。隨眾生心無不了故。我知法界性凈。入于如來過去愿海。究竟調伏諸眾生故。我知法界遍諸眾生。普賢妙行悉周遍故。我知法界一莊嚴。普賢神通善莊嚴故。我知法界不可壞。一切善根。充滿法界不可壞故。善男子。我作此十種觀察法界。隨順解知出生一切廣大善根辨助道法。明了諸佛殊勝威德。深入如來難思境界。又善男子。我以如是隨順作意。正念思惟。得如來十種廣大威德陀羅尼輪。普為眾生。演說妙法。何者為十。所謂普入一切法海陀羅尼輪。普持一切法藏陀羅尼輪。普受一切清凈法云陀羅尼輪。普念一切如來智燈陀羅尼輪。普演一切如來名號音聲陀羅尼輪。普入三世諸佛平等愿海陀羅尼輪。普入一切諸乘行海速疾圓滿陀羅尼輪。普入一切眾生業海凈諸垢障陀羅尼輪。疾轉一切業海清凈陀羅尼輪。速疾出生一切智智勇猛成就陀羅尼輪。善男子。此十陀羅尼輪。以十千陀羅尼輪而為眷屬。恒為眾生演說妙法。善男子。我或為眾生說聞慧法。或為眾生說思慧法。或為眾生說修慧法。或為眾生說一有海法。或為眾生說一切有海法。或為眾生說一如來名號海法。或為眾生說一切如來名號海法。或為眾生說一世界海法。或為眾生說一切世界海法。或為眾生說一佛授記海法。或為眾生說一切佛授記海法。或為眾生說一如來眾會道場海法。或為眾生說一切如來眾會道場海法。或為眾生說一如來法輪海法。或為眾生說一切如來法輪海法。或為眾生說一如來修多羅海法。或為眾生說一切如來修多羅海法。或為眾生說一如來集會海法。或為眾生說一切如來集會海法。或為眾生說一薩婆若心海法。或為眾生說一切薩婆若心海法。或為眾生說一乘出離法。或為眾生說一切乘出離法。善男子。我以此等不可說法門。為眾生說。善男子。我入如是等無差別法界門海。說無上法。普遍最勝攝諸眾生。盡未來劫。住普賢行時。此甚深自在可愛妙音解脫。于念念中。修習增長一切菩薩諸解脫門。念念充滿一切法界。時善財童子。白夜神言。奇哉圣者。此解脫門。如是希有。如是甚深。圣者證得其已久如。夜神告言。善男子。乃往古昔。過世界轉極微塵數劫。有劫名無垢焰光。世界名法界焰光吉祥云。以現一切眾生業海變化摩尼王為體。形如蓮華。凈穢相雜。依須彌山極微塵數差別香摩尼王網而住。以一切如來過去大愿聲妙寶蓮華。次第莊嚴。須彌山極微塵數寶蓮華輪圍山。周匝圍繞。須彌山極微塵數香摩尼寶間錯莊嚴。有須彌山極微塵數四天下。一一四天下。有不可說不可說百千億那由他城。善男子。彼世界中。有四天下。名種種色妙莊嚴幢。中有王都。名普寶拘蘇摩光。去彼不遠。有菩提場。名普現法王宮殿影像。須彌山極微塵數如來。于中出現。其最初佛。名一切法海大聲光明王。彼佛出時。有轉輪王。名無垢面日光明。于其佛所。聞一切法海旋修多羅。悉能受持。佛涅槃后。其王出家。護持正法。法欲滅時。有千部異。佛正法眼。分十千門。各隨其宜。種種說法。近于末劫。五濁現時。諸惡比丘業惑障重。種種纏縛。多諸斗諍。樂著境界。受取無厭。不求一切增勝功德。樂說王論。賊論。女論。國論。海論。及諸世間種種議論。不舍外道斷滅見論。心生愛染。情無舍離。時王比丘。以正法音而語之言。奇哉苦哉。佛于無數大劫海中。忍種種苦。集此法炬。云何汝等而共毀滅。作是語已。上升虛空。高七多羅樹。身出無量眾色焰云。放種種色大光明網。令無量眾生除煩惱熱。令無量眾生發菩提心。以是因緣。彼如來教。復于六十千歲。而得興盛。時彼眾中。有比丘尼。名法輪變化光。是此王女。百千比丘尼而為眷屬。聞父王語。及見神通光明威力。皆發阿耨多羅三藐三菩提心。永不退轉諸比丘尼。各得三昧。名現見如來平等出生。及得陀羅尼。名一切如來轉法輪金剛光明。及得般若波羅蜜。名普入一切法門海。時法輪變化光比丘尼。即得三昧。名出生一切佛教光明燈。又得此甚深自在可愛妙音解脫。得此三昧解脫門故。身心柔軟。微細適悅。便得現見一切法海大聲光明王如來一切所有神通威力。善男子。于汝意云何。彼無垢面日光明轉輪圣王。隨彼如來。轉正法輪。及涅槃后。興其末法。然大法炬。光照世間者。豈異人乎。今普賢菩薩是。其法輪變化光比丘尼。即我身是。百千眷屬比丘尼。即此會中百千夜神是。我于彼時。守護佛法。令百千比丘尼于阿耨多羅三藐三菩提。得不退轉。又令得現見一切如來平等出生三昧。又令得一切如來法輪金剛光明陀羅尼。又令得普入一切法門海般若波羅蜜。善男子。次彼如來。有佛出興。名無垢法山頂智光明。我以種種承事供養。令心歡喜。次有佛興。名法輪圓滿光明髻。次有佛興。名法日吉祥云。次有佛興。名法海門妙聲王。次有佛興。名法日智輪燈。次有佛興。名法拘蘇摩幢云。次有佛興。名法焰光山幢王。次有佛興。名甚深吉祥圓滿月。次有佛興。名法智出生普光明藏。次有佛興。名出生根本智藏。次有佛興。名吉祥藏山王。次有佛興。名普門智須彌賢。次有佛興。名速疾精進幢。次有佛興。名法寶拘蘇摩吉祥云。次有佛興。名甚深寂靜山光明髻。次有佛興。名法焰光明影像月。次有佛興。名智焰光吉祥海。次有佛興。名普賢圓滿智。次有佛興。名無上神通智光明王。次有佛興。名福德焰光開敷拘蘇摩燈。次有佛興。名智師子幢王。次有佛興。名普日光明王。次有佛興。名須彌相寶莊嚴王。次有佛興。名日光勇猛普照影像。次有佛興。名法網覺勝月。次有佛興。名法蓮華開敷吉祥云。次有佛興。名日輪普光明。次有佛興。名普光吉祥大聲。次有佛興。名師子無畏金剛那羅延。次有佛興。名普智勇猛幢。次有佛興。名普法開敷蓮華身。次有佛興。名功德拘蘇摩吉祥海。次有佛興。名高山法門光明藏。次有佛興。名高山智焰光明云。次有佛興。名普法高山面門光明。次有佛興。名道場吉祥月。次有佛興。名熾然法炬吉祥月。次有佛興。名普影像光明髻。次有佛興。名法速疾燈幢。次有佛興。名金剛海幢云。次有佛興。名名稱山吉祥云。次有佛興。名栴檀吉祥月。次有佛興。名普吉祥拘蘇摩威德光。次有佛興。名照一切眾生光明王。次有佛興。名功德蓮華吉祥藏。次有佛興。名香焰普光明王。次有佛興。名波頭摩華因。次有佛興。名眾相山毗盧遮那。次有佛興。名普音聲名稱幢。次有佛興。名須彌山普門光明。次有佛興。名法城吉祥光明。次有佛興。名大樹山威德。次有佛興。名普吉祥毗盧遮那幢。次有佛興。名吼法海大音聲光。次有佛興。名出生威德一切法宮殿。次有佛興。名普智最勝光。次有佛興。名最勝吉祥相。次有佛興。名法力勇猛幢。次有佛興。名轉法輪妙音聲。次有佛興。名功德焰冠智慧光。次有佛興。名出生吉祥法輪月。次有佛興。名法輪蓮華毗盧遮那幢。次有佛興。名寶蓮華光明藏。次有佛興。名寶吉祥云山燈。次有佛興。名普清凈拘蘇摩。次有佛興。名種種吉祥焰須彌藏。次有佛興。名焰輪圓滿山王。次有佛興。名福德云種種色。次有佛興。名法山云幢王。次有佛興。名功德山王光明。次有佛興。名法日云燈王。次有佛興。名法云名稱遍滿王。次有佛興。名法輪云。次有佛興。名開悟菩提智威德幢。次有佛興。名普照法輪吉祥月。次有佛興。名摩尼金山威德賢。次有佛興。名妙高吉祥威德賢。次有佛興。名賢德廣大光。次有佛興。名普智慧妙聲云。次有佛興。名法力吉祥功德山。次有佛興。名吉祥云香焰王。次有佛興。名金色摩尼山妙音聲。次有佛興。名頂髻藏出一切法圓滿光明云。次有佛興。名法輪熾盛威德王。次有佛興。名無上出生威德。次有佛興。名普精進炬光明云。次有佛興。名三昧印廣大智慧海光明冠。次有佛興。名妙寶吉祥威德王。次有佛興。名法炬寶帳妙音聲。次有佛興。名普照虛空界無畏法光明。次有佛興。名相好莊嚴幢。次有佛興。名種種色光明焰山云。次有佛興。名照無障礙法虛空光明。次有佛興。名妙相華開敷身。次有佛興。名最勝世主妙光明音。次有佛興。名一切法三昧妙光明音。次有佛興。名妙辯才法音功德藏。次有佛興。名熾然光明法海妙音云。次有佛興。名普照三世大光明相威德王。次有佛興。名普照法輪吉祥山廣大光明。次有佛興。名法界師子光。次有佛興。名毗盧遮那吉祥妙高。次有佛興。名一切三昧海普遍光焰師子王。次有佛興。名普智光明燈。次有佛興。名普智慧光明法城燈。善男子。如是等須彌山極微塵數如來。其最后佛。名法界城智慧燈光王。于無垢焰光劫中。出興于世。我皆尊重。親近供養。聽聞受持所說妙法。我亦于彼諸如來所。出家學道。護持法教。入此菩薩甚深自在可愛妙音解脫。種種方便。教化成熟無量眾生。從是已來。于佛剎極微塵數劫。所有諸佛。出興于世。我皆供養。修行其法。善男子。我從是來。于生死夜無明昏寐諸眾生中。而獨覺悟。令諸眾生守護心城。舍三界城。住一切智無上法城。善男子。我唯知此甚深自在可愛妙音解脫。如諸菩薩摩訶薩。舍離世間諸雜穢語。不作二語檢策語業。行正直道。安住勝義。成就圓滿。永不系屬一切語言。于念念中。開悟一切語言自性。深入一切諸言音海。了知眾生諸秘密海。明見一切諸法門海。普攝一切平等法海。出生種種陀羅尼海。已得自在。隨諸眾生心之所宜。而為說法。善巧方便。究竟調伏成熟眾生。能普攝受一切眾生。巧修菩薩諸無上業。深入菩薩種種法門極微細智。能善觀察種種妙事諸菩薩藏。能自在說諸菩薩法。何以故。已得成就一切法輪陀羅尼故。得名殊勝真實丈夫。而我云何能知能說彼功德行。善男子。此菩提場佛眾會中。有主夜神名能開敷一切樹華安樂汝詣彼問。菩薩云何學一切智。云何修一切智。云何引導一切眾生。令其悟入一切智城。爾時守護一切城增長威德主夜神。欲重宣此解脫門義。為善財童子。而說偈曰。  
　　菩薩解脫深難見　　虛空如如平等際 
　　普見無邊法界中　　所有一切三世佛 
　　出生無量諸解脫　　證入難思真法性 
　　速疾增長無礙智　　通達三世慈悲道 
　　過于剎轉極微劫　　時有劫名無垢光 
　　剎號法光吉祥云　　城名普寶拘蘇摩 
　　其中諸佛興于世　　量與須彌塵數等 
　　佛號法海大聲王　　于此劫中先出現 
　　乃至其中最后佛　　名為法界智燈王 
　　如是一切諸如來　　我皆供養聽聞法 
　　我見法海音王佛　　其身普作真金色 
　　眾相莊嚴如寶山　　發心愿得無師道 
　　我暫見彼如來身　　即發菩提廣大心 
　　誓愿勤求一切智　　心等如空法界性 
　　由斯普見三世佛　　及以一切菩薩海 
　　亦見剎海眾生海　　普遍發起大悲心 
　　隨諸眾生心所宜　　一身普現無邊剎 
　　舒光動地遍十方　　開悟一切諸含識 
　　見第二佛而親近　　亦見十方剎海佛 
　　乃至最后佛出興　　名為法界智燈王 
　　如是須彌極微數　　一切如來咸供養 
　　于諸剎轉極微劫　　所有如來照世燈 
　　我皆親近而瞻奉　　令此解脫得清凈  
　　爾時善財童子。得此菩薩甚深自在可愛妙音解脫。入無邊三昧海。成廣大總持海。又得菩薩大神通海。深入菩薩大辯才海。速疾增長大歡喜海。觀察守護一切城增長威德主夜神。以偈贊曰。  
　　已行廣大深智海　　已度無邊諸有海 
　　長壽無患智藏身　　威光普照如滿月 
　　覺悟法性如虛空　　普入三際皆無礙 
　　念念普緣一切境　　心心寂靜無分別 
　　觀察眾生性本無　　大悲常入眾生海 
　　自在游于解脫門　　廣度群迷無量眾 
　　觀察思惟一切法　　證入甚深諸法性 
　　一切圣道普修行　　普化眾生令解脫 
　　天是最勝調御師　　開示如來無垢智 
　　普為法界諸含識　　敷演離塵清凈行 
　　已住如來諸愿道　　已入無邊廣大智 
　　已修一切諸佛力　　已見諸佛神通事 
　　天神心凈如虛空　　普離一切諸煩惱 
　　了知三世無量剎　　諸佛菩薩及眾生 
　　天神一念悉了知　　晝夜日月年劫海 
　　亦知一切眾生類　　種種名相各差別 
　　十方眾生生死處　　有色無色想無想 
　　隨順世俗悉了知　　引導令入菩提路 
　　已生如來誓愿家　　已入諸佛功德海 
　　已證法性心平等　　隨眾生樂現色身  
　　時善財童子。說此妙偈贊夜神已。禮夜神足。繞無數匝殷勤瞻仰。一心戀慕。辭退而去。  
　　爾時善財童子。得此菩薩甚深自在可愛妙音解脫正念思惟。增長廣大。精勤顯示。普遍修行。即時往詣開敷一切樹華安樂主夜神所。見其身在眾寶香樹枝條樓閣之內。坐大寶樹妙藏師子之座。十千夜神。前后圍繞。善財童子。頂禮其足。于前合掌。而作是言。圣者。我已先發阿耨多羅三藐三菩提心。而未知。菩薩云何學菩薩行。云何修行。成就增長。得一切智。唯愿慈哀為我宣說。夜神告言。善男子。我于此娑婆世界。日光已沒。蓮華覆合。諸人眾等。罷游觀時。見其一切。若山若水。若城若野。若異國土。如是等處。種種眾生咸悉發心。欲還所住。迷失道路。惶怖不安。我皆密護。令其無畏。為放光明。示以正道。達其處所。令免眾苦。宿夜安樂。若有眾生。病苦逼惱。于夢寐中。令其安樂善男子。若有眾生。盛年好色。愛著縱逸。五欲自恣。憍慢醉心。我為示現老病死相。令生恐怖舍離諸惡。永斷無明離生死怖。復為稱嘆種種善根。令其修習。為慳吝者贊嘆布施。為破戒者稱揚凈戒。有嗔害者令行慈忍。若懈怠者令起精進。若散亂者令修禪定。住惡慧者令學般若。樂小乘者令住大乘。勤修一切善巧方便。樂著三界諸趣中者。令住菩薩愿波羅蜜。若有眾生福智微劣。為諸結業之所逼迫。種種障礙不自在者。令住菩薩力波羅蜜。若有眾生其心闇昧無有智慧著我我所種種昏蔽。令住菩薩智波羅蜜。善男子。我得菩薩出生廣大歡喜光明解脫門。善財白言。圣者此解脫門。境界云何。夜神言。善男子。入此解脫。能知如來種種福聚普攝眾生善巧方便智慧光明。云何普攝善男子。一切眾生所受諸樂。皆是如來威德力故。順如來教故。行如來語故。學如來行故。得如來所護力故。修如來所印道故。種如來同類善根故。贊如來相似善果故。守護如來所說戒法故。隨喜如來廣大誓愿故。如來平等智慧日光之所照故。如來性凈圓滿業力之所攝故。以如是故。一切世間種種安樂。出現成就。云何知然。善男子。我入此出生廣大歡喜光明解脫門時。正念思惟毗盧遮那如來應正等覺往昔所修菩薩行海。隨順觀察。悉皆明見。善男子。世尊往昔為菩薩時。見一切眾生著我我所。住無明闇室。入諸見稠林。為貪愛所縛。忿怒所壞。愚癡所亂。慳嫉所纏。種種煩惱。逼擾身心。生死輪回。貧窮困苦。不得值遇諸佛菩薩。我見是已。起大悲心。為欲利益一切眾生。所謂起愿得一切妙寶資具攝眾生心。愿一切眾生皆悉具足資生之物無所乏心。于一切眾事離執著心。于一切境界無貪染心。于一切所有無慳吝心。于一切布施無疑惑心。于一切果報無希望心。于一切榮好無羨慕心。于一切因緣無迷惑心。起觀察真實法性心。起救護一切眾生心。起深入一切諸法自性漩澓心。起于一切眾生住平等大慈心。起于一切眾生行方便大悲心。起為大法蓋普覆眾生令無熱惱心。起以大智金剛杵破一切眾生煩惱大障山心。起令一切眾生速疾增長廣大喜樂心。起愿一切眾生究竟成就極安樂心。起隨一切眾生所欲雨一切財寶心。起以平等方便成熟一切眾生心。起令一切眾生滿足圣財心。起愿一切眾生究竟皆得十力智果心。起如是心已。得菩薩力。現大神變。遍滿虛空最勝法界。于一切十方諸眾生前。起一切相一切財一切布施無緣大云。普雨一切眾寶瓔珞資生之物。隨諸眾生心之所欲。悉滿其意。皆令歡喜。如是無量布施攝門。種種財物。恒行惠施。于一切時。常無休息。不悔不吝。無間無斷。以是方便。普攝眾生。教化成就具足圓滿。皆令得出生死苦難。救護饒益。不望其報。作意平等。心無分別。凈治一切眾生心寶。令其生起于一切佛。一相深密同一善根。應眾生心。作眾資具。攝取眾生。增一切智。速疾圓滿福德大海。菩薩如是。于念念中。盡無余界調伏成熟一切眾生。令其皆得最勝清凈。念念嚴凈一切佛剎。令無雜穢。念念普入一切法界。念念皆悉遍虛空界。念念普入一切三世。念念以方便智調伏眾生。念念恒于一切世界。普轉一切不退法輪。念念恒以一切智道。善巧利益一切眾生。念念普于一切世界種種差別諸眾生前。盡未來劫。現一切佛成等正覺。念念普于一切世界一切諸劫。修菩薩行。不生二想。所謂普入一切廣大世界海一切世界種中。所有一切種種際畔。諸世界種種莊嚴。諸世界種種體性。諸世界種種形狀。諸世界種種分布。諸世界或有世界。穢而兼凈。或有世界。凈而兼穢。或有世界。一向雜穢。或有世界。一向清凈。或有廣大。或有狹小。或高或下。或粗或妙。或正或側。或覆或仰。或圓或方。或非圓方。如是一切種種名字形像莊嚴。諸世界中。念念修行諸菩薩行。入菩薩住。現菩薩力。亦現三世一切佛身。隨眾生心。普使知見。速疾增長一切智智福德海門。善男子。毗盧遮那如來。于過去世。如是修行菩薩行時。見諸眾生不修福德。無有智慧。遠離慚愧。著我我所。無明翳障。出生種種不正思惟。入諸邪網惡見稠林。不識因果。順煩惱業。迷惑其心。不得自在。墮于生死險難深坑。具受種種無量諸苦。起大悲心。修集一切波羅蜜行。為諸眾生。稱揚贊嘆堅固善根。令其安住遠離生死貧窮困苦。勤修福智助道之法。為說種種諸因果門。為說業報不相違返。為說于法證入之處。為說一切眾生欲解。及說一切受生國土。令其不斷一切佛種。令其守護一切佛教。令其舍離一切諸惡。又為稱嘆趣一切智助道之法。令諸眾生心生歡喜。令行法施普攝一切。令其發起一切智行。令其修學諸大菩薩波羅蜜道。令其增長成一切智諸善根海。令其滿足一切圣財。令其得入佛自在門。令其攝取無量方便。令其觀察如來威德。令其親近隨順如來寂靜安樂。令其安住成就菩薩種種智慧。  
大方廣佛華嚴經普賢菩薩行愿品卷第二十三 入不思議解脫境界普賢行愿品  
　　爾時善財童子。白言圣者。發阿耨多羅三藐三菩提心。修此妙行。其已久如。夜神言。善男子。如汝所問。此事難知難信難解難證難入。難可顯示。難可生起。難可演說。一切世間。諸天及人聲聞獨覺。皆不能知。唯除如來威力所加善知識所攝。修集廣大福德智慧。其心堅固。欲樂清凈。無下劣心。無雜染心。無諂曲心。無散亂心。無鄙吝心。無極闇心。得普照曜開敷一切智光明心。發普利樂成熟一切諸眾生心。一切煩惱及以眾魔無能壞心。起必趣向一切種智無障礙心。不樂世間一切生死染污樂心。能樂觀察一切如來清凈妙樂。能勤除滅一切眾生憂悲苦海。能修一切諸佛如來功德法海。能觀一切諸法實性虛空境界。能具一切廣大甚深清凈信解。能超一切生死暴流。能入一切如來智海。能決定到無上法城。能勇猛入如來境界。能速疾趣諸佛智地。能即成就一切智力。能于十力已得究竟。如是之人。乃能于此能知能入。能信能解。能持能了。隨順修行。何以故。此是如來智慧境界。一切菩薩尚不能知。況余眾生。然我今當承佛威力。欲令調順可化眾生意速清凈。欲令修習善根眾生心得自在。隨汝所問。為汝宣說。爾時開敷一切樹華安樂主夜神。欲重明此義。觀察三世如來境界。而說偈言。  
　　佛子汝今之所問　　諸佛無邊深境界 
　　難思剎海微塵劫　　具足演說無能盡 
　　非諸弊惡貪恚癡　　憍慢無明惑所覆 
　　垢心纏縛眾生等　　能知諸佛寂靜法 
　　非諸諂誑濁亂心　　常隨慳嫉情無舍 
　　煩惱業繩之所系　　而能了知佛境界 
　　非是執著蘊界處　　心恒不舍于身見 
　　心倒想倒見倒人　　能入如來寂滅地 
　　寂靜甚深諸佛境　　本性真常離分別 
　　非著諸有生死人　　入此平等無依法 
　　生于諸佛種姓家　　一切如來恒守護 
　　能持法王教藏者　　此仙智眼之境界 
　　親近真實善知識　　愛樂白法無厭足 
　　專求佛力受法云　　彼聞此法生歡喜 
　　心恒清凈無分別　　不著一切如虛空 
　　智燈自在破無明　　此無垢者之境界 
　　以大慈悲覆世間　　遍入三世眾生海 
　　隨宜利樂無邊際　　此深行者之境界 
　　心常歡喜無諸著　　一切所有皆能舍 
　　樂說平等施眾生　　此無著者之境界 
　　心無垢濁離諸過　　究竟調伏無憂悔 
　　隨順佛教能具修　　此無垢者之境界 
　　心無動亂無分別　　能普覺知諸法性 
　　遠離一切諸惑業　　此解脫者之境界 
　　心無疲厭常無退　　勇猛勤修一切智 
　　安住增上凈戒中　　此大丈夫之境界 
　　其心深入諸三昧　　究竟清涼無熱惱 
　　已修一切智海因　　此寂靜者之解脫 
　　了知諸法差別相　　善入無邊深法界 
　　普度群生靡有余　　此慧燈者之解脫 
　　了達眾生真實性　　于諸有海無所著 
　　如影普現心水中　　此先導者之解脫 
　　從于三世諸佛海　　方便愿種而出生 
　　盡諸劫剎勤修行　　此普賢者之解脫 
　　普入一切法界門　　悉見十方諸剎海 
　　亦見其中劫成壞　　此無二者之境界 
　　十方剎海極微中　　悉見佛坐菩提樹 
　　成等正覺化群生　　此無礙眼之境界 
　　汝從無量大劫海　　親近承事善知識 
　　為利群生求正法　　聞已憶念無遺忘 
　　毗盧遮那廣大境　　無邊無量難思議 
　　我承佛力為汝說　　令汝深心轉清凈  
　　善男子。乃往古世過世界海極微塵數劫。有世界海。名毗盧遮那海真金摩尼山。彼世界海中。有佛出現名普照法界智慧山寂靜威德王。善男子。其佛往修菩薩行時。能普清凈彼世界海。其世界海中。有佛剎極微塵數世界種。一一世界種。有佛剎極微塵數世界。一一世界。有世界極微塵數劫。一一劫中。無量如來出興于世。一一如來。說世界海極微塵數修多羅。一一修多羅。授佛剎極微塵數諸菩薩記。現種種佛神通力。說種種調伏眾生法。轉種種諸乘輪度無量眾生海。善男子。彼毗盧遮那海真金摩尼山世界海中。有世界種。名普門現前莊嚴幢。此世界種中。有世界。名一切寶色吉祥普照光明。以現一切化佛影像摩尼王為體。形如天城。以現一切如來菩提道場。摩尼寶王。而為莊嚴。住于一切寶拘蘇摩華海上。凈穢相雜。此世界中。有須彌山極微塵數四天下。有一四天下最處其中。名一切寶山幢。其四天下。一一縱廣無量百千由旬。一一各有一萬大城。其閻浮提中。有一王都。名妙寶娑羅莊嚴云燈。以十千大城而為眷屬。周匝圍繞。閻浮提人壽萬歲時。中有輪王。名一切法圓滿寶蓋大師子吼聲。其王具有五百輔臣。六萬采女。七百王子。其諸王子。色相端嚴。勇健雄猛。有大威力。爾時彼王威德普被閻浮提內。無有怨敵。時彼世界。劫欲盡時。有五濁起。一切人眾。壽命短促。資財乏少。形色鄙陋。行住坐臥。多苦少樂。不修十善。專作惡業。更相忿諍。互相傾奪。欺誑詐偽。綺飾言辭。離間于他。發粗惡語。妒他榮好。非法貪求。深入邪網稠林曠野。以是因緣。風雨不時。苗稼不登。藥木華卉。園林草樹。一切枯槁。衣食匱乏。多諸疫病。馳走四方。靡所依怙。咸來共繞王都大城。無量無邊。百千萬億。四面周匝。高聲大呼。或舉兩手。或復合掌。或以頭叩地。或舉手推胸。或屈膝長號。或踴身大叫。頭發蓬亂。衣裳弊惡。皮膚皴裂。面目無光。彼諸眾生。以種種形貌出種種音聲。作種種言辭。為種種談說。而白王言。大王大王。我等今者。貧窮孤露。饑渴寒凍疾病衰羸眾苦所逼。種種困厄迫切身心命將不久。無依無救無所控告。如在牢獄。死相現前。我等今者。來歸大王。我觀大王仁慈智慧。于大王所。生得安樂想。得憐愍想。得愛敬想。得身命想。得攝受想。得寶藏想。遇津梁想。逢道路想。值船筏想。見寶洲想。獲財利想升天宮想。離怨家想。滅眾苦想。  
　　爾時大王。聞此語已。獲得百萬阿僧祇大悲門。一心思惟。作意觀察。發于十種大悲之語。云何為十。所謂哀哉眾生墮落無底生死深坑。我當云何而速免濟。令其得出。安住如來一切智地。哀哉眾生為諸煩惱。逼迫身心。我當云何而作救護。安住種種善業道中。哀哉眾生恒為種種生老病死之所恐怖。我當云何為作歸依。令離縛著。永得一切身心安隱。哀哉眾生常為世間。種種恐怖。逼害其身。我當云何。而為救護。令其得免一切厄難。安住如來一切智道。哀哉眾生無有智眼。常為身見疑惑所覆。我當云何為作方便。令其得決疑見翳瞙。哀哉眾生。常為癡暗之所迷惑。遠離善法。我當云何。為作慧炬。照彼無明。令其顯見。一切智城究竟解脫。哀哉眾生常為種種慳嫉諂誑。濁亂其心。我當云何。而為開曉。令其證得清凈法身。哀哉眾生長時漂溺一切世界生死大海。我當云何。為作船筏。而普運度。令其得入一切智海。哀哉眾生諸根剛強。遠離調御無上大師。一切世間無能調者。我當云何。而為調御。令其成熟一切善根。具足如來大威神力。哀哉眾生猶如盲瞽。不見正道。隨逐邪徑。我當云何。開其慧眼。而為引導。令其得入一切智門。時彼大王。興此十種大悲之心。作是語已。即于王都大眾之中。擊鼓宣令。咸使聞知。我今普施一切眾生。隨有所須。悉令充足。即時頒下閻浮提內大小諸城。及諸聚落。悉開庫藏。出種種物。置四衢道。所謂金銀琉璃。摩尼等寶。衣服飲食。華香鬘蓋。涂香末香。種種瓔珞。宮殿屋宅。床榻敷具。一切資財。無不備足。建大光明摩尼寶幢。其光觸身。悉使安隱。滅除黑闇。開發照明。隨心所欲。皆悉圓滿。又復隨化種種身形。一切承事。供養恭敬一切眾生。亦施一切病緣湯藥。活命資具。種種寶器。盛眾雜寶。所謂金剛器中。盛種種香寶。香器中盛種種衣。摩尼妙寶。莊校嚴飾。輦輿車乘。眾寶瓔珞。寶帳寶網。周圍垂覆。建立種種高勝妙幢。如是一切資生之物。悉開庫藏。而以給施。亦施一切村營城邑。山澤林藪。妻子眷屬。及以王位。頭目耳鼻。唇舌牙齒。手足皮肉。心腎肝肺。大腸小腸。脂膏筋脈。一切肢分。內外所有。悉皆能舍。  
　　爾時妙寶娑羅莊嚴云燈王城東門。名摩尼山威德。于其門外。有施會處。其地廣博。清凈平坦。無諸坑坎。荊棘沙礫。一切皆以妙寶所成。散眾寶華。燒諸妙香。無數摩尼王寶。莊校嚴飾。然諸寶燈。周遍照曜。寶焰吉祥。威德香云。充滿虛空。無量寶樹。次第行列。微妙分布。間錯莊嚴。種種天人宮殿樓閣。種種莊嚴。種種幢幡。種種繒蓋。常出光明。寶拘蘇摩網。一切香王寶網。彌覆其上。寶鐸徐搖。出妙音聲。無量百千億那由他諸音樂器。恒出妙音。如是一切。皆以妙寶而為莊嚴。悉是菩薩凈業果報之所成就。于彼會中。置師子座。十種妙寶。以為其地。十寶欄楯。放大光明。十種寶樹。枝葉扶疏。周匝圍繞。靡不嚴好。微妙堅固。金剛寶輪。以承其下。以一切寶。為龍神像。而共捧持種種寶物。以為嚴飾。于交露間。標題德相。以種種色。間錯莊嚴。一切寶幢。一切寶幡。周遍行列。眾寶鈴網。摩尼寶網。眾寶華網。大摩尼王網。以覆其上。無量寶香。常出香云。種種寶衣。處處分布。百千種樂。出過諸天。恒奏美音。悅可人意。復于其上。張施寶蓋。常放無量寶焰光明。如閻浮金熾然清凈。垂諸華瓔。無數摩尼寶王為帶。周回間列。種種雜色摩尼寶鈴。恒出妙音。勸諸眾生。修行十善。時一切法圓滿寶蓋。大師子吼妙音聲王。處師子座。具足妙色。形容端正。人相圓滿。最勝清凈。世無能比。毗盧遮那摩尼寶王。以為其冠。那羅延身。不可沮壞。一一肢分。悉皆圓滿。性普賢善。王種中生于財及法。皆得自在。辯才無礙。智慧明達。以正治國。無違命者。一切眾生。咸贊彼王無量無邊殊勝功德。光明熾盛。過天帝釋。見者無厭。常于空中。現大輪蓋。摩尼寶藏。其數百千。以為輪輻。無數寶焰。吉祥威德。光明莊嚴閻浮檀金。放清凈光。以覆其上。種種寶色。金網莊嚴。真珠瓔珞。周匝垂下。又以寶繩。懸眾寶鈴。眾寶莊校。恒吐妙音。過諸天樂。覺悟世間。宣揚善行。復有妙扇寶縷織成。扇以香風。發揚威德。  
　　爾時于此閻浮提內。無量無數百千萬億那由他眾生。種種國土。種種族類。種種眷屬。種種形貌。種種衣服。種種言辭。種種心行。種種欲樂。各各希求。種種財寶。種種資生。種種受用。俱來此會。觀察彼王。以種種言語。種種訓釋。種種辯才。種種名句。咸嘆此王。是大智人。是福須彌。是勝功德圓滿白月。是得自在。無礙丈夫。住菩薩愿行廣大施。時王見彼諸來集會。于己乞求。生愛敬心。生悲愍心。生歡喜心。生尊重心。生廣大心。生善友心。生相續心。生精進心。生不退心。生舍施心。生周遍心生平等心。生清凈心。生成就心。生速疾心。生見種種善知識心。善男子。爾時彼王。見諸乞者。心大歡喜。經須臾頃。假使轉輪圣王。盡無邊劫所受快樂。所不能及。如是忉利天王。夜摩天王。兜率陀天王盡百千億那由他劫所受快樂。亦不能及。善化天王。于無數劫所受快樂。自在天王。于無量劫所受快樂。大梵天王于無邊劫所受梵樂。光音天王。于難思劫所受天樂。遍凈天王。于無盡劫所受天樂。凈居天王不可說劫住寂靜樂。悉不能及。譬如有人。仁慈孝友。遭逢世難。父母兄弟。姊妹妻息。內外宗親。并皆散失。忽于曠野道路之間。而相值遇。瞻奉撫對。情無厭足。時彼大王。見來乞者。心生愛敬。歡喜踴躍。慶幸之心。亦復如是。善男子。其王爾時。因善知識。于佛菩提。解欲增長。諸根成就。信心清凈。歡喜圓滿。不可思議。何以故。此大菩薩。勤修諸行。求一切智。愿得利益一切眾生。心無懈倦。愿得充足一切眾生衣服飲食。愿獲菩提。無量妙樂。舍離一切諸不善心。常愿積集一切善根。常愿救護一切眾生。常樂觀察薩婆若道。常樂修行一切智法。滿足一切眾生所愿。入一切佛功德大海。破一切魔業惑障山。隨順受持一切佛教。行一切智無障礙道。已能深入一切智流。一切法流。常現在前。大愿無盡。為大丈夫。住大人法。積集一切普門善藏。愿舍一切執著之心。不染一切世間境界。知諸法性猶如虛空。于彼一切諸來乞者。生一子想。生父母想。生福田想。生善友想。生難得想。生恩益想。生覆護想。生堅固想。生導師想。生如來想。不揀方處。不擇族類。不選形貌。隨有來至。如其所欲。隨其方處。隨其國邑。如彼所求。如彼愛樂。以大慈心。平等無礙。以大舍光。照明一切。應眾生心令無所乏。求飲食者。施與飲食。求衣服者。施與衣服。求香華者。施與香華。求鬘蓋者。施與鬘蓋。如是有求。幢幡瓔珞。宮殿園苑。象馬車乘。床座被褥。金銀摩尼。真珠琉璃。璧玉珂貝。諸珍寶物。一切庫藏。及諸眷屬。采女妃嬪。城邑聚落。園林屋宅。皆悉如是。普施眾生。  
　　時此會中。有長者女。名寶光明。與六十童女。眷屬圍繞。端正殊妙。人所喜見。皮膚金色。目發紺青。勝妙圓滿。色相具足。身出妙香。口演梵音。上妙寶衣。以為嚴飾。常懷慚愧正念不亂。有大智慧。動止安詳。具足威儀。恭敬師長。最勝清凈。心無放逸。常念順行甚深妙行。所聞之法憶持不忘。宿世善根。流潤其心。相似妙果靡不成就。清凈廣大。猶如虛空。等安眾生。常見諸佛。盡無余界。求一切智。去王不遠。合掌頂禮。以恭敬心。作如是念。我得善利。我得善利。我今得見大善知識。最難見者。于今得見。時女于王。生大師想。生于最勝善知識想。具慈悲想。能攝受想。其心正直。最勝清凈。生于廣大歡喜之心。即解自身所佩瓔珞。持奉彼王。作是愿言。今此大王。能為一切無量無邊無主無依無明眾生。成就救護。利益照明。作所依處。愿我未來亦復如是。如彼大王所知之法所載之乘。所修之道。所具色相。所攝眾會。無邊無盡。難勝難壞。愿我未來。悉得成就。隨彼大王所生之處。愿我常得隨彼受生。  
大方廣佛華嚴經普賢菩薩行愿品卷第二十四 入不思議解脫境界普賢行愿品  
　　爾時大王。知此童女。發如是心。作如是愿。觀其意樂。而告之言。童女當知。隨汝所欲。我皆與汝。我今所有一切皆舍。令諸眾生。普得滿足。一切平等。心無分別。隨汝所愿。恣意取之。時寶光明女。信心清凈。生大歡喜。速疾增長一切善根。即以妙偈。而贊王言。  
　　昔此娑羅大城邑　　威德圣王未出時 
　　凡諸事物悉無堪　　可畏猶如餓鬼處 
　　一切眾生相殺害　　竊盜淫佚性難調 
　　虛誑不實粗惡言　　雜穢乖離無義語 
　　常樂貪奪他財物　　恒懷嗔恚毒害心 
　　依邪惡見不善行　　從此命終墮惡道 
　　此諸非法眾生類　　愚癡黑闇之所迷 
　　壞滅正法邪見興　　由是天龍不降澤 
　　多歷年歲無時雨　　百谷芽莖皆不生 
　　樹木藥草悉焦枯　　大小泉流亦干竭 
　　大王昔日未出時　　河池及井皆枯涸 
　　一切園苑盡荒蕪　　白骨縱橫猶曠野 
　　今得大王居寶位　　惠及一切諸群生 
　　油云膏雨被八方　　大地率土皆充滿 
　　大王出興為世主　　止諸盜賊息奸欺 
　　所有牢獄悉皆空　　一切煢獨無憂怖 
　　昔時世界眾生類　　好相殺害起怨仇 
　　飲啖血肉恣無厭　　今悉慈心互相視 
　　昔時國內諸眾生　　貧窮裸露無衣服 
　　饑渴衰羸如餓鬼　　以草蔽身受寒苦 
　　大王今既興于世　　稻粱甘果自然生 
　　劫波樹藏出妙衣　　一切男女皆嚴飾 
　　昔日多求縱非法　　為競微利相陵奪 
　　今時嚴具悉豐盈　　自在歡樂如天處 
　　昔縱迷心造諸惡　　放逸非分生貪染 
　　于他妻妾起邪淫　　乃至種種相侵奪 
　　今時所見他女人　　色貌端妍妙嚴飾 
　　心恒清凈無染著　　知足猶如兜率天 
　　昔時世界諸眾生　　妄言粗惡多離間 
　　恒起邪思滅正法　　諂曲雜穢隨人意 
　　今時一切群生類　　悉皆舍離粗惡言 
　　音聲柔軟悅人心　　一切聽聞無不喜 
　　大王今演妙法音　　眾生聞者咸欣悅 
　　迦陵頻伽梵聲相　　諸天音樂無能及 
　　大王頂上殊勝蓋　　一切妙寶所莊嚴 
　　琉璃藏寶吉祥竿　　覆以眾妙摩尼網 
　　金鈴自然出妙聲　　其音超世無倫匹 
　　宣揚一切諸佛法　　除滅一切眾生惑 
　　又此鈴音廣宣說　　現在十方諸剎土 
　　所有劫海一切佛　　具大名稱諸眷屬 
　　又復鈴音次第演　　過去一切十方剎 
　　其中諸佛及剎名　　所轉法輪無不盡 
　　鈴中又出法輪音　　其聲普遍閻浮界 
　　廣說梵釋及眾生　　所依諸業皆差別 
　　人天聞此音聲已　　各各自知諸業藏 
　　離惡向善勤修行　　安住諸佛菩提道 
　　王父號曰凈光明　　王母名為蓮華光 
　　當于五濁興盛時　　出現為王治天下 
　　是時有一廣大園　　園有五百蓮華池 
　　一一百千樹圍繞　　摩尼華燈所彌覆 
　　于其一一池岸上　　建立千柱莊嚴殿 
　　以眾雜寶為欄楯　　半月焰光恒普照 
　　彼王末世惡法生　　積年亢旱無時雨 
　　一切池水悉干竭　　所有草樹皆枯槁 
　　大王將生七日前　　先現禎祥希有相 
　　眾生瞻仰相謂言　　救護世者今當現 
　　爾時世界于中夜　　大地一切咸震動 
　　其中有一寶華池　　出大光明猶日現 
　　五百蓮池所圍繞　　八功德水咸充滿 
　　流演普及閻浮地　　隨其所至皆沾洽 
　　一切華林及藥草　　百谷芽莖苗稼等 
　　所有枝葉及果實　　如是一切皆繁盛 
　　種種溝坑及堆阜　　乃至一切高下處 
　　如是所有閻浮地　　今時莫不皆平坦 
　　一切荊棘及沙礫　　閻浮所有諸雜穢 
　　如是皆于一念中　　變成眾寶莊嚴地 
　　眾生是時既見已　　歡喜相慶而稱贊 
　　咸言我今得善利　　如渴乏人思美水 
　　時彼地主光明王　　即命輔臣并眷屬 
　　前后導從千俱胝　　法駕游觀諸園苑 
　　是時五百諸池內　　有一蓮池名慶喜 
　　于池岸上有法堂　　王及夫人于此住 
　　時光明王語夫人　　我念曾于七夜前 
　　中宵山地皆震動　　此池中有光明現 
　　即時慶喜香池內　　忽生千葉寶蓮華 
　　光明上徹須彌頂　　云網照耀如千日 
　　金剛妙寶以為莖　　閻浮檀金以為臺 
　　凈摩尼寶為華葉　　妙香光藏作須蕊 
　　大王生彼蓮華上　　端然不動跏趺坐 
　　光明相好以莊嚴　　百千天眾咸恭敬 
　　先王爾時大歡喜　　遽入華池自撫掬 
　　兩手持以授夫人　　此是汝子應欣慶 
　　百千伏藏皆涌出　　一切寶樹生妙衣 
　　諸天競奏微妙音　　充滿一切虛空界 
　　閻浮所有諸眾生　　悉皆歸向生歡喜 
　　合掌咸稱如是言　　善哉救世今當出 
　　王時身放大光明　　普照一切諸群品 
　　一念能令四天下　　身病黑暗皆除滅 
　　夜叉羅剎毗舍阇　　一切毒蟲諸惡獸 
　　所欲惱害眾生者　　靡不隱蔽自藏匿 
　　衰毀譏苦諸無利　　種種災難病所持 
　　如是眾苦悉消除　　世間安樂咸歡喜 
　　凡是一切眾生類　　互相瞻視如父母 
　　離諸怨害起慈心　　專意勤修一切智 
　　大王關閉諸惡趣　　開導一切天人路 
　　利益一切苦眾生　　顯示宣揚一切智 
　　我等今得見大王　　普獲一切諸善利 
　　無主無歸無導師　　一切如應悉安樂  
　　爾時寶光明童女。以此妙偈。贊嘆一切法圓滿寶蓋大師子吼妙音聲王已。繞無量匝。合掌頂禮。曲躬恭敬。卻住一面。時彼大王。普遍觀察告童女言。善哉童女。汝能信知他人功德。甚為希有。何以故。一切眾生。覆藏己過。揚人之短。稱己有德。蔽他善根。不能信知他人功德。童女當知。一切眾生。為諸愚癡黑闇覆蓋煩惱纏縛。不識慚愧。不知報恩。無有智慧。其心濁亂。性不明了。本無志力。又退修行。如是之人。不信不解。不能了知菩薩如來所有功德。不能分別佛法僧寶最勝福田。不知一切諸佛菩薩清凈法門。神通智慧隨順思惟。童女。汝今決定求趣無上正等菩提。能知菩薩如是廣大甚深功德。能信能解。汝今生此閻浮提中。發勇猛心。修菩薩行。普攝眾生。功不唐捐。如汝所愿。悉當成就。如是功德。如是福力。如是饒益。無不具足。王贊女已。以無價寶火光摩尼種種妙色所莊嚴衣。手自授與寶光童女。并其眷屬。一一告言。汝諸童女。各各受取。著此妙衣。時諸童女。雙膝著地。兩手承捧。置于頂上。然后而著。既著衣已。右繞于王。頭面作禮。時彼一切諸寶衣中。普出一切星宿光明。眾人見之。咸作是言。此諸女等。皆悉端正。如凈夜天星宿莊嚴。爾時夜神。告善財言。善男子。于意云何。爾時一切法圓滿寶蓋大師子吼妙音聲王者。豈異人乎。毗盧遮那如來應正等覺是也。光明王者。凈飯王是。蓮華光夫人者。摩耶夫人是。寶光明童女者。即我身是。其王爾時。以四攝法。所攝眾生。即此佛會大道場中。一切菩薩云集者是。皆于阿耨多羅三藐三菩提。得不退轉。或住菩薩初極喜地。或離垢地。或發光地。或焰慧地。或難勝地。或現前地。或遠行地。或不動地。或善慧地。或法云地。各各具足種種大愿。集種種助道。修種種妙行。備種種莊嚴。獲種種清凈。得種種神通。游種種自在。住種種解脫從種種方所來此會中。處于種種妙法宮殿。爾時能開敷一切樹華安樂主夜神。為善財童子。欲明此解脫門義。而說偈言。  
　　佛子我有廣大眼　　普能觀察于十方 
　　種種廣大剎海中　　眾生五趣輪回者 
　　亦見彼剎一切佛　　皆坐寂滅菩提樹 
　　神通充遍于十方　　說法調伏諸群品 
　　佛子我有凈妙耳　　普聞一切無盡聲 
　　亦聞諸佛轉法輪　　皆能信受生歡喜 
　　佛子我有他心智　　出過眾生心境界 
　　無二無礙量無邊　　一念悉了諸心海 
　　佛子我有宿命智　　能知過去諸劫海 
　　自身他身所受生　　一念分明皆悉了 
　　佛子我于一念知　　一切剎海極微劫 
　　佛及菩薩諸神通　　五道輪轉眾生類 
　　我亦知彼諸世尊　　初發廣大菩提愿 
　　一切行海具修行　　乃至當成一切智 
　　亦知彼佛灌頂地　　具足無等菩提道 
　　方便說法悉不空　　我于一念皆明了 
　　亦知彼佛方便門　　轉大法輪滿世間 
　　涅槃無量諸功德　　法住久近皆能了 
　　亦知彼佛所調伏　　廣大教法諸乘海 
　　顯示一切諸世間　　種種差別皆明了 
　　我于無量無邊劫　　修此喜光解脫門 
　　今為汝說真實義　　汝應愛樂勤修學  
　　善男子。我唯知此菩薩出生廣大歡喜調伏眾生藏普光明解脫門。如諸菩薩摩訶薩。親近供養一切如來。入一切智廣大愿海。圓滿一切如來愿海。得勇猛智。于一菩薩地。普入一切菩薩地海。得清凈愿。于一菩薩行。普入一切菩薩行海。得自在力。于一菩薩解脫門。普入一切菩薩解脫門海。尊重恭敬諸善知識。增長善根。常無厭足。承事一切諸佛菩薩。勤求一切種智法門。愛樂觀察。正念思惟。其心決定。恒無懈怠。不著一切利養恭敬贊嘆名聞。于世資生。永離貪著。滿眾生心。如如意寶。心常愛樂一切智地。觀察如來力無所畏佛不共法。勤求圓滿一切菩薩波羅蜜行。遠離諂幻。如說而行。常真實語。守護佛種。于一切智。其心不動。如大山王。而我云何能知能說彼功德行。善男子。此菩提場如來會中。有一夜神。名守護一切眾生大愿精進力光明。汝詣彼問。菩薩云何。教化眾生。令其發趣阿耨多羅三藐三菩提。云何嚴凈一切佛剎。云何承事一切如來。云何能令一切如來皆悉歡喜。云何能于一切菩薩所學佛法。勤求修習。時善財童子。禮夜神足。繞無數匝。殷勤瞻仰。深心戀慕。辭退而去。  
　　爾時善財童子。往詣守護一切眾生大愿精進力光明主夜神所。見彼夜神。在大眾中。坐普照現一切眾生宮殿影像摩尼王藏師子之座。普現法界差別影像。摩尼寶網彌覆其上。現一切日月星宿影像身。現隨眾生心普令得見身。現等諸眾生差別形像身。現無邊廣大色相海身。現普現一切諸相威儀身。現普于十方悉能應現身。現普能成熟一切眾生身。現廣運速疾神通法云身。現利益眾生相續遍滿身。現常游虛空利益廣大身。現一切佛所恭敬頂禮身。現增長一切眾生善根身。現受持佛法恒不忘失身。現圓滿菩薩廣大誓愿身。現普光照耀充滿十方身。現法燈普照除滅世闇身。現了法如幻無垢深智身。現遠離一切塵闇法性身。現出生佛法覺悟一切身。現普智光照差別身。現究竟無患無煩惱身。現不可沮壞具足堅固身。現無所依住如來威力身。現性無分別體離垢染身。現性本清凈顯照諸法身。  
　　時善財童子。見彼夜神現如是等佛剎極微塵數差別身已。一心頂禮。舉體投地。良久乃起。合掌瞻仰。于善知識。生十種心。何等為十。所謂于善知識。生同己心。令我精勤辦一切智助道法故。于善知識。生自業果心。令我親近發起清凈勝善根故。于善知識。生莊嚴菩薩行心。令我速能莊嚴一切菩薩行故。于善知識。生成就一切佛法心。引導于我隨順修行諸佛道故。于善知識。生能生最勝心。令我生于佛境界中智光照故。于善知識。生出離心。令我修行普賢菩薩出離行故。于善知識。生能具足福智海心。令我積集成就福智白凈法故。于善知識。生增長心。令我精進速疾增長一切智故。于善知識。生能具足諸善根心。令我志愿悉得圓滿。令諸眾生生歡喜故。于善知識。生能成辦大利益心。令我自在利樂眾生安住一切菩薩法故。成就一切種智道故。發是心已。得彼夜神與諸菩薩佛剎極微塵數同行。所謂同念心。常憶念十方三世一切佛故。同慧分別。決了一切法海差別門故。同趣善巧。開示一切如來妙法輪故。同覺。以等空智。覺悟一切三世教故。同根。成就菩薩凈智光明。普照眾生諸根海故。同心。善能修習無礙功德。莊嚴一切菩薩道故。同境。智光普照一切如來所行境故。同教。獲一切智。照諸教海一切相故。同義。能以智慧。覺悟一切法自性故。同法住。深入一切法界海故。同勇猛。得不共法。摧滅一切障礙山故。同色身。隨眾生心。示現種種相好身故。同諸力勤求成就一切智力。不退轉故。同無畏。其心清凈。猶如虛空無障礙故。同精進。于無量劫。行菩薩行。無懈倦故。同辯才。得一切法無障礙智普光明故。同無等。身相清凈。一切世間無能勝故。同愛語。凡所語言。令諸眾生皆歡喜故。同妙音。能師子吼。普演一切法門海故。同滿音。以圓滿音。令諸眾生隨類解故。同凈德。隨順修習一切如來凈功德故。同凈業。成就清凈一切菩薩諸善業故。同智地。受一切佛所轉法輪為眾生故。同梵行。安住一切如來所行智境界故。同大慈。念念普覆一切國土眾生海故。同大悲。興大法云普降法雨。潤澤一切諸眾生故。同身業。以方便行。教化成熟諸眾生故。同語業。以隨類音。演說一切諸法門故。同意業。普攝眾生。置一切智境界中故。同莊嚴。清凈莊嚴一切十方諸佛剎故。同親近。見一切佛出興于世。皆親近故。同勸請。請一切佛為諸眾生。轉法輪故。同供養。常樂供養承事一切諸如來故。同教化。調伏成熟一切世間諸眾生故。同光明。普能自在。照了一切諸法門故。同三昧。普知一切十方世界眾生心故。同充遍。以自在力。遍一切剎修諸行故。同住處。住諸菩薩神通海故。同眷屬。一切菩薩共止住故。同趣入。普入世界微細處故。同心慮。普知廣大諸佛剎故。同往詣。隨順往詣普入一切佛剎海故。同方便。悉能示現遍滿一切諸佛剎故。同超勝。遍于一切諸佛剎中無與等故。同不退。普入十方。威德平等無障礙故。同破闇。得一切佛成菩提智普光明故。同無生忍。入一切佛道場眾海。無染著故。同普遍。承事供養不可說剎諸如來故。同智證。隨順了知諸法門海。常相續故。同修行。現前勤求。順行一切諸法門故。同希求。于清凈法。周遍勤求。深樂欲故。同清凈。集佛功德。而以莊嚴身口意故。同妙意。于一切法。正分別智。能明了故。同精進。勤求成就一切如來諸善根故。同凈行。成就滿足一切菩薩所行行故。同無礙。覺悟了知一切諸法皆無相故。同善巧。能于如來一切法中。智自在故。同隨樂。隨諸眾生心之所樂。現境界故。同方便。善巧修習一切法門所應習故。同護念。得一切佛自在威力所護念故。同入地。得入一切諸佛菩薩所住地故。同所住。安住一切諸佛菩薩所證位故。同記別。普為一切諸佛如來授記別故。同三昧。于一念中普入一切三昧海故。同建立。于剎那中示現種種諸佛事故。同正念。正念隨順一切如來境界門故。同修行。盡未來劫勇猛精進。勤修一切菩薩行故。同凈信。于諸如來無量智慧速疾愛敬極欣樂故。同舍離。滅除一切諸障礙故。同不退智。與諸如來智慧等故。同受生。應現成熟諸眾生故。同所住。安住如來一切種智方便門故。同境界。能于甚深法性境界得自在故。同無依。永滅一切諸有染著所依心故。同說法。已甚深入種種法門平等智故。同勤修。于己身內。受持佛法。自體威德。所護念故。同神通。開悟眾生。令修一切菩薩行故。同無行。不動深入一切十方諸剎海故。同神力。一念遍游十方一切世界海故。同總持。已得一切陀羅尼海普照門故。同秘密。了知一切修多羅中妙法門故。同甚深。解一切法離相清凈如虛空故。同光明。放大光明。普照十方諸世界故。同智光。普照顯示一切眾生心體性故。同震動。為諸眾生。現神通力。威德自在。普震十方諸佛剎故。同不虛。一切眾生。種種方所。見聞憶念。皆悉令其心調伏故。同出離。普為滿足一切菩薩諸大愿海。成就如來十力智故。同欣樂。隨眾生心。而為開示。令歡喜故。時善財童子。普遍觀察守護一切眾生大愿精進力光明主夜神。起彼十種極清凈心。獲此佛剎極微塵數菩薩同行。得是行已。心轉清凈。于善知識。發起無量無邊歡喜。偏袒右肩。頂禮其足。合掌恭敬。一心瞻仰。以偈贊曰。  
　　我發堅固自在意　　志求無上佛菩提 
　　今于圣者知識所　　而起自己無異心 
　　我以得見善知識　　普集無盡諸白法 
　　滅除一切眾罪垢　　成就清凈菩提果 
　　我因得見善知識　　普以功德莊嚴心 
　　盡未來劫諸剎中　　勤修利益眾生道 
　　我念圣者善知識　　攝受饒益成就我 
　　為攝我故悉顯示　　最勝寂靜真實法 
　　關閉險難諸惡趣　　開示凈妙人天路 
　　亦示一切諸如來　　所成種智無師道 
　　圣者希有無等倫　　是佛最勝功德藏 
　　無垢無量如虛空　　出一切智清凈樂 
　　圣者福海量如空　　我今所見無邊際 
　　念念之中能出生　　清凈善根一切智 
　　仁今滿我波羅蜜　　增我不可思議福 
　　令我冠佛妙法繒　　長我清凈諸功德 
　　我念圣者善知識　　令我成滿諸佛智 
　　我今誓愿常依止　　速疾成就諸白法 
　　我以善友饒益故　　一切功德咸具足 
　　歡喜普為諸眾生　　教導宣揚一切智 
　　仁今與我為師范　　令我修行無上法 
　　我于無數億劫中　　無能少報師恩德  
　　爾時善財。說偈贊已。白言大圣。向所顯現。不可思議菩薩境界。愿為我說。此解脫門。名為何等。發心已來。為幾時耶。久如當得阿耨多羅三藐三菩提。夜神告言。善男子。此解脫門。名普化眾生令生善根。我以得此解脫門故。悟一切法自性平等。入于諸法真實之性。證無依法。舍離世間。悉知諸法色相差別。亦能了達青黃赤白性皆不實無有差別。而恒示現無量無數清凈色身。所謂種種色身。非一色身。無邊色身。清凈色身。一切莊嚴色身。普見色身。等一切眾生形相色身。普現一切眾生前色身。光明普照色身。眾所樂見色身。見無厭足色身。相好清凈色身。離一切惡凈光普照色身。大力勇猛平等示現色身。一切世間甚深難得色身。一切世間無能映蔽色身。一切眾生稱嘆無盡色身。念念觀察種種莊嚴色身。示現種種諸形像云色身。出現種種形色顯色色身。普現無量神力色身。普放一切眾妙光明色身。一切凈妙莊嚴色身。隨順成熟一切眾生色身。隨其心樂現前調伏色身。隨所應度成就善根色身。現無障礙普光明照色身。凈無濁穢廣大光明色身。可愛端正增長不壞色身。具足莊嚴清凈堅固色身。方便開示不思議法微妙光明色身。一切無能映奪色身。能映奪一切色身。無諸暗障色身。能破諸闇色身。普集一切諸白凈法色身。具足勢力大功德海色身。從于過去尊重恭敬為因所生色身。如虛空清凈心所起色身。最勝廣大超過妙寶色身。無斷無盡大功德海色身。普遍出現大光明海色身。一切世間無依無別平等色身。遍滿十方一切世界無礙色身。念念出現不可說不可說剎海顯示種種色相海色身。增長一切眾生種種歡喜心色身。攝取一切眾生海色身。能于一一毛孔之中出師子吼說一切佛功德海色身。能凈一切眾生心性甚深信解海色身。決定解了一切法義無疑網色身。心無障礙種種光網普照耀色身。等虛空量凈光明色身。能放廣大摩尼寶王凈光明色身。照現無垢法界影像色身。世無能比色身。種種妙相差別莊嚴色身。普照十方色身。隨時示現應諸眾生常不斷絕色身。出生寂靜調伏一切眾生色身。善能除滅一切煩惱色身。一切眾生功德福田色身。能清凈一切教色身。一切眾生所見不虛色身。現大智慧勇猛威力色身。無障礙普周遍色身。顯示最勝利益世間色身。現能普集大慈海色身。普集大福山王色身。普光照現一切世趣影像色身。現能清凈大智慧力色身。隨順一切世間正念色身。一切寶相光明色身。顯示毗盧遮那藏色身。隨順一切眾生寂靜色身。一切智體相現前色身。現微笑眼能令眾生普生凈信色身。一切眾寶最勝莊嚴普光明色身。不取不舍一切眾生色身。無決定無執著色身。顯示自在威力加持色身。顯示諸法神通變化色身。種種如來善根光照色身。遍法界海遠離諸惡色身。普現親近一切如來道場眾會色身。現能成就種種妙色海色身。普遍出現善行所流相似妙果色身。隨所應化調伏眾生色身。一切世間見無厭足色身。放種種色凈光明色身。顯示一切三世相海色身。能放一切焰海光明色身。顯示無量圓滿光明海色身。一切妙香光明普遍超諸世間色身。一一毛孔現不可說極微塵數日輪云色身。廣大無垢月輪云威德色身。放無量色須彌山王妙華云光明色身。出生種種妙鬘云光明色身。顯示一切寶蓮華云色身。出興一切燒香形像云普遍法界色身。念念普散一切末香藏云現前變化遍滿十方色身。現一切如來廣大愿云色身。現一切語言普演法海色身。現普賢菩薩形像身云色身。念念中現如是等諸色相身。充滿十方一切法界。令諸眾生或見色身。或聞說法。或隨順憶念。或親近承事。或遇神通。或睹變化。如是種種不可思議自在威力。悉隨心樂皆得開悟。應時調伏。舍不善業。善行圓滿。善男子。當知此由往昔種種大愿力故。具一切智速疾力故。菩薩解脫廣大力故。救護眾生大悲力故。安樂眾生大慈力故。勤求隨順不退力故。一切如來加持力故。作如是事。善男子。我入此解脫了知法性無有差別。而能示現無量色身。于一一身。顯現無量諸色相海。于一一相。普放無量大光明云。一一光明。照現無量諸佛剎土。一一剎土現無量佛。出興于世。一一如來顯現無量大神通力。隨諸眾生心行不同。開發覺悟宿世善根。未種者令種。已種者令增長。已增長者。令成熟。于念念中。令無量眾生于阿耨多羅三藐三菩提。得不退轉。安住種種解脫門中。  
大方廣佛華嚴經普賢菩薩行愿品卷第二十五 入不思議解脫境界普賢行愿品  
　　爾時夜神。告善財言。善男子。如汝所問。從幾時來。發菩提心。修菩薩行。如是之義。我承佛力。當為汝說。善男子。菩薩智輪。寂靜圓滿。遠離一切分別境界。不可以生死妄想之中長短染凈廣狹多少。如是諸劫。分別顯示。開悟眾生。何以故。菩薩智輪。本性清凈。離一切分別網。超一切障礙山。隨所應化而普照故。善男子。譬如日輪體無晝夜。但出時名晝。沒時名夜。菩薩智輪亦復如是。無有分別。亦無三世。但隨世間及菩薩智輪威德力故。于無別中建立差別。教化眾生。言其止住前劫后劫染凈多少。善男子。譬如日輪住閻浮空。其影悉現一切凈寶及以河海池沼器物諸凈水中。一切眾生莫不目見。而彼日輪不來至此。菩薩凈智圓滿日輪。亦復如是。出諸有海。住佛實法。寂靜空中。無有所依。但為化度諸眾生故。而于諸趣。隨類受生。實不生死。亦無染著。無長短劫諸想分別。何以故。菩薩究竟離心想。見一切顛倒。得真寂見。見法實性。知諸世間如夢如幻無我無人。但以大悲大愿力故。放無垢光廣大圓滿。現眾生前教化調伏。善男子。譬如船師常以大船。于河流中。不依此岸。不著彼岸。不住中流。而度眾生。無有休息。菩薩摩訶薩。亦復如是。以波羅蜜船。于生死流中。不厭生死。不取涅槃。不住中流。而度眾生。達于彼岸。無有休息。雖于無量無數劫中。常勤精進。修菩薩行。教化眾生。未曾分別劫數長短。善男子。如太虛空。一切世界于中成壞而無分別。本性清凈。無染無亂。無礙無厭。非長非短。盡未來劫。持一切剎。菩薩摩訶薩。亦復如是。以等虛空界廣大深心。起大愿風輪。攝諸眾生。令離惡道生諸善趣。悉令安住一切智地。滅諸煩惱生死苦縛。而無憂喜疲厭之心。善男子。如幻化人。雖復具足一切色身。肢體圓滿。而無入息及以出息寒熱饑渴憂喜生死十種之事。菩薩摩訶薩。亦復如是。以如幻智平等法身。現眾色相。于諸有趣。住無量劫。教化眾生。于生死中一切境界。亦無十事所謂無欣。無厭。無愛。無恚。無苦。無樂。無取。無舍。無安。無怖。善男子。菩薩智慧。雖復如是甚深難測。我當承佛威神之力。為汝解說。令未來世諸菩薩等。滿足種種廣大愿門。成就增長種種諸力。  
　　善男子。乃往古世。過世界海極微塵數劫。有世界。名寶光明。劫名妙光。于其劫中。有一萬佛。出興于世。其最初佛。號法輪大聲虛空云燈王如來應正等覺。十號圓滿。彼四天下閻浮提中。有一王都。名一切愛樂寶莊嚴。城東不遠。有一大林。名曰妙光。于彼林中。有菩提樹名寶拘蘇摩華云。于其樹下。有師子座。名毗盧遮那摩尼王蓮華藏。時彼如來。于此座上。成阿耨多羅三藐三菩提。滿一百年。坐于最勝菩提道場。為諸菩薩諸天世人。及閻浮提宿植善根已成熟者。演說正法。是時國王。名曰勝光。時世人民壽一萬歲。其中多有殺盜。淫佚。妄言。綺語。離間。粗惡。貪嗔。邪見。不孝父母。不敬沙門婆羅門等。如是諸惡。增長熾盛。時王為欲調伏彼等惡法眾生。令住十善。廣大成就。造立囹圄。枷鎖禁閉。無量眾生。于中受苦。王有太子。名能勝性。端正殊特。人所喜見。最勝清凈。妙色圓滿。具二十八大人之相。處自宮中。采女圍繞。遙聞獄囚楚毒音聲。心懷傷愍。從宮殿出。入牢獄中。見諸罪人。杻械枷鎖。遞相連系。置幽闇處或以火炙。或以煙熏。或被榜笞。或遭臏割。裸形亂發。饑渴羸瘦。筋斷骨現。號叫苦劇。太子見已。心生悲愍。發起利益救護之心。以無畏聲。安慰之言。汝莫憂惱。汝勿愁怖。我當令汝悉得解脫。便詣王所。而白王言。獄中罪人。苦毒難處。愿垂寬宥。施以無畏。時王即集五百大臣。而問之言。是事云何。諸臣答言。彼罪人者。私竊官物。謀奪王位。盜入宮闈。罪應刑戮。不宜寬恕以亂王法。有哀救者。罪亦當死。時彼太子。聞是語已。悲心轉切。語大臣言。如汝所說但放罪人。所有苦事。我悉代受。隨其所應可以治我。我為彼等苦惱系縛一切眾生得解脫故。粉身歿命。無所顧惜。要令罪人皆得免離。何以故。若我不救此等眾生令解脫者。云何能救三界牢獄諸苦眾生。一切眾生在三界中。為諸貪愛之所系縛。入于種種黑闇稠林。愚癡所蔽。貧無功德。墮諸惡趣。身形鄙陋。諸根放逸。其心迷惑。不求出道。失智慧光。樂著三有。斷諸福德。滅諸智慧。種種煩惱濁亂其心。住苦牢獄。入魔罥網。生老病死憂悲惱害。如是諸苦。常所逼迫。我當云何令彼解脫。是故應舍一切珍財眷屬妻子。乃至身命。而救拔之。令彼獄囚而得離苦。時諸大臣。聞是語已。共詣王所。悉舉其手。高聲唱言。大王當知。如太子意。毀壞王法。禍及萬人。若王愛念。不速治責。王之寶祚。亦不久立。王聞此言。赫然大怒。令誅太子及諸罪人。王后聞之。愁憂號哭。毀形降服。塵土坌身。與千采女及諸眷屬。馳詣王所。舉體投地。頂禮王足。俱白王言。唯愿大王。慈恕太子。賜其余命。王即回意。語太子言。此諸獄囚。罪在難赦。故我敕汝。莫救罪人。若救罪人。必當殺汝。爾時太子。為欲開發廣大心故。為欲專求一切智故。為欲利益諸眾生故。為以大悲普救攝故。其心堅固無有退怯。復白王言。愿恕彼罪身當受戮。王言隨意。爾時王后。既見太子。悲救決定。復白王言。愿聽太子半月行施。恣意修福。然后就戮。王即聽許。是時王后。眷屬妃嬪。蒙王許已。悲喜交集。不自勝任。時都城北。有一大園。名曰日光。曾是往古諸仙施場。太子詣彼。設大施會。須食與食。須衣與衣。乃至車乘。華鬘瓔珞。涂香末香。幢幡寶蓋。及余種種寶莊嚴具。隨有所求靡不周給。經半月已。于最后日。國王群臣。后妃采女。長者居士。城邑人眾。及諸外道。悉來集會。時法輪大聲虛空云燈王如來。知諸眾生調伏時至。即與大眾。詣此施場。所謂天王圍繞。龍王供養。夜叉王守護。乾闥婆王贊嘆。阿修羅王曲躬頂禮。迦樓羅王以清凈心散諸寶華。緊那羅王歡喜愛敬歌詠勸請。摩睺羅伽王一心觀察瞻仰尊顏。與此眾俱入彼大會。爾時太子。及諸大眾。遙見如來相好端嚴。諸根寂定。如調順象。心無垢濁。如清凈池威德自在。如大龍王。現大神通。示大自在。種種相好。莊嚴其身。放大光明。普照世界。一切毛孔。出香焰云震動十方無量佛剎。出興一切莊嚴具云。普雨一切諸莊嚴具。以佛威神功德之力。一切眾生見者心凈。增長歡喜銷滅煩惱。爾時太子。及諸大眾。既見如來種種威力。心意清凈。踴躍無量。即于佛前。五體投地。頂禮佛足。安施最勝清凈床座。合掌恭敬。而白佛言。善來世尊。善來善逝。唯愿哀愍。攝受于我。處于此座。以佛神力。凈居諸天。即變此座。為香摩尼寶蓮華藏師子之座。佛坐其上。諸菩薩眾。各各就座。周匝圍繞。眷屬莊嚴。時彼會中。一切眾生。因見如來。患苦銷滅。垢障咸除。身器清凈。堪受圣法。爾時能勝性太子。見彼人天一切世主國王大臣長者居士。乃至所有童男童女。諸外道等。眾會集已。普遍觀察。偏袒右肩。右膝著地。合掌恭敬。一心觀佛。以偈贊曰。  
　　梵釋八部五通仙　　種種辯才同贊佛 
　　我以微力今隨贊　　如蜂隨于妙翅飛 
　　融金色相青蓮眼　　銷殄魔軍過失除 
　　威儀嚴凈德充盈　　十力智光恒普照 
　　住真寂樂無明盡　　能除欲醉斷邪因 
　　截諸愛網利群生　　十力智光恒普照 
　　日光天子出現時　　雖能與世為明導 
　　種種惑亂蔽其心　　佛日自他無不照 
　　雪山住世自在魔　　龍為瓔珞獸皮服 
　　常為女色之所昏　　十力智光恒普照 
　　月光天子耀世間　　凈空列宿為嚴飾 
　　種種惑亂覆其心　　佛月自他無不照 
　　青蓮華眼那羅延　　除滅修羅能變化 
　　隨眠昏醉如胎藏　　十力智光恒普照 
　　帝釋手執金剛杵　　威德能碎阿修羅 
　　常為女色昏醉心　　十力智光恒普照 
　　力賢三十三天主　　威勢能破修羅軍 
　　由昏欲箭中其心　　十力智光恒普照 
　　犀牛婆藪蟻樓仙　　五通神力無能制 
　　貪欲愚癡常醉心　　十力智光恒普照 
　　勝論數論意仙等　　一切外道常所宗 
　　癡網所纏墜欲泥　　十力智光恒普照 
　　說四圍陀立世界　　八面四臂勝身天 
　　種種無明常自昏　　十力智光恒普照 
　　邪天愛欲無慚恥　　那延好殺無愧心 
　　鬼母血食害牛羊　　頻那甘酒常昏醉 
　　唯有如來恒住世　　智眼常明如日光 
　　眾生癡闇覆其心　　不見善逝常迷沒 
　　我于善逝非親屬　　于諸異道亦非怨 
　　異道既非奪我財　　如來亦不與珍寶 
　　但以世尊清凈語　　決定利益無怨親 
　　滌除妄垢顯心源　　故我歸依無等者 
　　能盡未來一切劫　　利安一切諸眾生 
　　拔苦與樂無懈心　　故我頂禮慈悲者 
　　瞻睹如來寂靜月　　或起深信或生疑 
　　或敬或慢或懷憂　　究竟皆同解脫果 
　　佛開廣大青蓮眼　　妙相莊嚴功德身 
　　人天共贊不能量　　譬若萬流歸大海 
　　我此舌根少稱贊　　所生微分妙善根 
　　普施法界諸眾生　　愿證法身成正覺  
　　爾時法輪大聲虛空云燈王如來。知此太子及彼會中一切眾生。堪受圣化。以圓滿音。說修多羅。名普照圓滿。因令諸眾生隨類各解。時彼會中。有八十那由他眾生。遠塵離垢。于諸法中。得凈法眼。無量那由他眾生。得無學地。十千眾生。住大乘道。入普賢行。成滿大愿。是時十方各百佛剎極微塵數眾生。于大乘中。心得調伏。無量世界。種種佛剎。一切眾生。免離惡趣。復過算數無量眾生。生于天上。能勝性太子。即于此時。得此菩薩普化眾生令生善根解脫門。  
　　善男子。爾時太子。豈異人乎。我身是也。我因往昔起大悲心。舍身命財。一切眷屬。乃至人間安樂壽命。救彼獄中受苦系縛一切眾生。皆令解脫。開門大施。心無障礙。供養于佛。令生歡喜。發菩提心。得此解脫。善男子。我于爾時。但為利益一切眾生不著三界。心無依止。不求果報。無所希望。不貪世間。一切名稱。不欲自贊輕毀于他不戀一切世間財寶。于所行施。離有相心。于諸世間種種境界。無所貪染。無所怖畏。但唯愛樂如來境界。凈菩提心。心性堅固猶若金剛。成就眾生。勤求匪懈。以大悲力。滅眾生苦。以如來力。開發內心。觀察菩薩諸清凈行。莊嚴大乘出要之道。常樂觀察一切智門。修諸苦行。得此解脫善男子。于意云何。彼時五百大臣。于勝光王作不善語。欲害我者。豈異人乎。今提婆達多等五百徒黨惡比丘是。是諸人等。蒙佛教化。調伏成熟。皆已授與阿耨多羅三藐三菩提記。于未來世。過須彌山極微塵數劫。爾時有劫。名善光明。世界名寶光。于中成佛。其五百佛。次第興世。最初如來。號曰大悲。第二名饒益一切眾生愿月王。第三名大悲師子。第四名利益一切世間乃至最后。名曰醫王。雖彼諸佛大悲平等。然為調伏諸眾生故。種種國土功德莊嚴。種族父母。受生誕生在家出家。修菩薩道。往詣道場。降伏魔軍。成等正覺。轉正法輪。說修多羅。語言音聲。顯示神通。現大威力。光明眾會。壽命法住。及其名號。各各差別。善男子。彼諸罪人。我所救者。即拘留孫等賢劫千佛是。爾時百萬阿僧祇諸大菩薩。見彼如來無邊威力。發阿耨多羅三藐三菩提心者。今于十方一切世界。行菩薩行。修習增長。如是菩薩。普化眾生。令生善根解脫者是。時勝光王。今薩遮尼干子大論師是。時王夫人內宮采女。及諸眷屬。即彼尼干六萬弟子。與師俱來。建大論幢。共佛論議。悉降伏之與授阿耨多羅三藐三菩提記者是。此諸人等。皆當作佛。種種佛剎。種種莊嚴。劫數名號。各各差別。善男子。我于爾時。救彼罪人。令解脫已。父母聽我。舍離國土。妻子財寶。一切眷屬。于法輪大聲虛空云燈王如來所。出家學道。于千歲中。凈修梵行。即得成就百億三昧門。百億陀羅尼門。百億神通門。百億菩薩大法藏。能生百億求一切智精進門。凈治百億安忍門。增長百億思惟心。成就百億菩薩力。深入百億菩薩種智門。出生百億般若波羅蜜門。得百億十方諸佛現前門。具百億菩薩大愿門。成就圓滿如是法已。于念念中。十方各照百億佛剎。于念念中。十方各游百億佛剎。于念念中。憶念十方一切世界前后際劫百億諸佛。于念念中。能知十方一切世界百億諸佛大變化海。于念念中。能見十方百億佛剎所有眾生。種種趣類。隨業所受。生時死時。善趣惡趣。好色惡色。其諸眾生種種心行。種種欲樂。種種心性。種種根器。種種業習。種種出生。種種相續。種種成就。可調伏時。皆悉明了。善男子。我于爾時。命終之后。還復于彼閻浮提中。作轉輪王。彼法輪大聲虛空云燈王如來。般涅槃后。次即于此。值虛空高勝吉祥王如來。承事供養。令生歡喜。次為帝釋。即此道場。值釋梵主藏王如來。親近供養。令生歡喜。次為夜摩天王。即于此界。值大地威德吉祥山如來。親近供養。令生歡喜。次為兜率天王。即于此界。值法輪光明大聲王如來。親近供養。令生歡喜。次為妙變化天王。即于此界。值虛空智燈王如來。親近供養。令生歡喜。次為他化自在天王。即于此界。值無能壞威力幢王如來。親近供養。令生歡喜。次為阿修羅王。即于此界。值一切法音王如來。親近供養。令生歡喜。次為大梵天王。即于此界。值普現變化影像法音王如來。親近供養。令生歡喜。善男子。此寶光明世界妙光劫中。有一萬佛。出興于世。我皆親近。一一承事。恭敬供養。令生歡喜。次復有劫。名曰日光。于彼劫中。有十萬佛出興于世。最初如來。名妙相好吉祥山。我時為王。名曰大慧。于彼如來。承事供養。令生歡喜。次有佛出。名圓滿肩。我為居士。親近供養。令生歡喜。次有佛出。名無垢童子。我為輔臣。親近供養。令生歡喜。次有佛出。名勇猛持。我為阿修羅王。親近供養。令生歡喜。次有佛出。名為妙光。我為山神。親近供養。令生歡喜。次有佛出。名須彌相。我為樹神。親近供養。令生歡喜。次有佛出。名離垢臂。我為商主。親近供養。令生歡喜。次有佛出。名師子游步。我為城神。親近供養。令生歡喜。次有佛出。名天王寶髻。我為毗沙門天王。親近供養。令生歡喜。次有佛出。名法高稱。我為乾闥婆王。親近供養。令生歡喜。次有佛出。名普光明冠。我為鳩槃茶王。親近供養。令生歡喜。善男子。于彼劫中。此十如來。而為上首。如是次第。十萬如來。皆悉供養。善男子。此世界中。次復有劫。名妙蓮華。有六十億如來。出興于世。我常于此。受種種身。以種種威儀。往詣于彼一一佛所。親近承事。以種種資具。恭敬供養。令生歡喜。教化調伏無量眾生。令其成熟阿耨多羅三藐三菩提心。我又于彼一一佛所。得種種三昧門。種種陀羅尼門。種種神通門。種種辯才門。種種一切智門。種種法明門。種種智慧門。照種種十方海。入種種佛剎海。見種種諸佛海。顯示甚深。普遍建立。清凈成就增長廣大。如于此妙蓮華劫中。親近供養。爾所諸佛。令生歡喜。于一切處。一切世界海極微塵數劫。所有如來。出興于世。親近供養。令生歡喜。一一如來。演說妙法。我皆聽聞。聞已信受。守護憶持。為他廣說。教化成熟一切眾生。亦復如是。如是一切諸如來所。皆悉修習此解脫門。復得無量解脫方便。爾時守護一切眾生大愿精進力勇健光明主夜神。欲重宣此解脫門義。即為善財。而說偈言。  
　　汝發大心為世日　　問我難思解脫門 
　　我承佛力為汝說　　汝應一心而諦聽 
　　往昔無邊廣大劫　　過于剎海極微數 
　　彼時剎號寶光明　　其中有劫名妙光 
　　于此妙光大劫中　　一萬如來出興世 
　　我皆親近而供養　　從其修習此解脫 
　　時有王都名喜嚴　　縱廣寬平極殊麗 
　　雜業眾生所居住　　或心清凈或作惡 
　　彼時有王名勝光　　恒以正法御群生 
　　太子名為能勝性　　形體端嚴備眾相 
　　爾時幽系無量人　　犯王教令當受戮 
　　太子見已生悲愍　　上啟于王請寬宥 
　　王集群臣議所應　　咸言太子危王國 
　　如是罪人應就戮　　如何悉救令除免 
　　時勝光王語太子　　汝救彼罪自當受 
　　太子哀念情轉深　　誓救眾生無退怯 
　　時王夫人采女等　　俱來王所白王言 
　　愿放太子半月中　　布施眾生作功德 
　　時王聞已即聽許　　設大施會濟貧乏 
　　一切眾生靡不臻　　隨有所求咸給與 
　　如是半月日云滿　　太子就戮時將至 
　　大眾百千萬億人　　同時瞻仰俱號泣 
　　佛知眾會根將熟　　慈悲來此化群生 
　　顯現神變大莊嚴　　靡不親近而恭敬 
　　佛以圓音方便說　　法燈普照修多羅 
　　無量眾生意調伏　　悉蒙與授菩提記 
　　太子聞法生歡喜　　發興無上正覺心 
　　誓愿承事于如來　　普為眾生作依處 
　　自此出家依佛住　　修行一切種智道 
　　爾時便得此解脫　　大悲廣濟諸群生 
　　于中住止經劫海　　諦觀諸法真實性 
　　常于苦海救眾生　　精勤修習菩提道 
　　劫中所有諸佛現　　悉皆承事無有余 
　　咸以清凈信解心　　聽聞持護所說法 
　　次于佛剎極微數　　無量無邊諸劫海 
　　所有諸佛現世間　　一一供養皆如是 
　　我念昔為太子時　　見諸眾生系囹圄 
　　誓愿舍身而救彼　　因其證此解脫門 
　　經于佛剎極微數　　廣大劫海常修習 
　　念念令其得增長　　成就無邊巧方便 
　　彼中所有諸如來　　我悉得見蒙開悟 
　　令我增明此解脫　　及以種種方便力 
　　我于無量千億劫　　學此難思解脫門 
　　諸佛法海無有邊　　我悉一時能普飲 
　　十方所有一切剎　　其身普入無所礙 
　　三世種種國土名　　念念了知皆悉盡 
　　三世所有諸佛海　　一一明見盡無余 
　　亦能示現其身相　　普詣于彼如來所 
　　復于十方一切剎　　一切諸佛導師前 
　　普雨一切莊嚴云　　供養一切無上覺 
　　復以無邊大問海　　啟請一切諸世尊 
　　彼佛所興妙法云　　皆悉受持無忘失 
　　復于十方無量剎　　一切如來眾會前 
　　坐于眾妙莊嚴座　　示現種種神通力 
　　復于十方無量剎　　示現種種諸神變 
　　一身示現無量身　　無量身中現一身 
　　復于一一毛孔中　　悉放無數大光明 
　　各以種種巧方便　　除滅眾生煩惱火 
　　復于一一毛孔中　　出現無量化身云 
　　充滿十方諸世界　　普雨法雨濟群品 
　　十方一切諸菩薩　　入此難思解脫門 
　　悉盡未來諸剎劫　　安住修行菩薩行 
　　隨諸心樂為說法　　令彼皆除邪見網 
　　示以天道及二乘　　乃至如來一切智 
　　一切眾生受生處　　示現無邊種種身 
　　悉同其類現眾像　　普應其心而說法 
　　若有得此解脫門　　則住無邊功德海 
　　譬如剎海極微數　　不可思議無有量  
　　善男子。我唯知此菩薩普化眾生。令生善根解脫門。如諸菩薩摩訶薩。超諸世間。現諸趣身。慧眼明徹。永離癡翳。不住攀緣。無有障礙。了達一切諸法自性。除滅眾生無明黑闇。善能觀察一切諸法。善巧方便。微細思惟。得無我智。證無我法。教化調伏一切眾生。恒無休息。心常安住無二法門。于三寶境。得不壞信。究竟了知諸行生滅。善說三世清凈實際。普入一切諸言辭海。而我云何。能知能說彼功德海。彼勇猛智。彼心行處。彼三昧境。彼解脫力。彼自在門。彼神通事。善男子。此閻浮提從菩提樹。恒河西北。迦毗羅城。有一園林。名嵐毗尼。彼園有神。名妙威德圓滿愛敬。汝詣彼問。菩薩云何修菩薩行。生如來家。為無盡燈。光明照世。盡未來劫。難行能行。而無厭倦。時善財童子。頭面禮敬彼夜神足。繞無數匝。殷勤瞻仰。一心戀慕。辭退而去。  
大方廣佛華嚴經普賢菩薩行愿品卷第二十六 入不思議解脫境界普賢行愿品  
　　爾時善財童子。正念思惟。彼大愿精進力守護一切眾生光明夜神。以解脫力。現等一切眾生心所見身。現等一切眾生形像身。現等無邊色相海身。現等一切處方俗威儀海身。普門示現。如是等身。隨諸眾生心之所應。以種種方便教化成熟。令其開悟。增長善根。隨順修行。證入甚深菩薩解脫。善財。如是以正念力。憶持分別。彼主夜神所得解脫。所有教法。一一字句。名相體性。以總持力。憶念攝持。以慧解力。分明顯示。以行愿力。發起廣大。如是隨順。獲得無量殊勝功德。漸次而行。度恒河北入憍薩羅國。向迦毗羅城。詣嵐毗尼林。到已右繞周旋。求覓妙德圓滿愛敬林神。見在林中大寶樹下。莊嚴圓滿寶樓閣中。坐摩尼藏師子之座。二十億那由他諸林神女。前后圍繞。廣為演說一切菩薩受生海經。令其皆得生如來家。疾入菩薩大功德海。善財見已。頂禮雙足。合掌前立。作如是言大圣。我已先發阿耨多羅三藐三菩提心。而未知菩薩云何生如來家。云何行菩薩行。云何能作一切眾生種種照世大光明燈。時彼林神。告善財言。善男子。菩薩有十種受生藏。若諸菩薩。成就此法。則能速疾生如來家。念念增長菩薩善根。不休不懈。不退不斷。無厭倦無系縛。無疑惑。無迷亂。無怯弱。無惱悔。無遺失。一切智體。等十方界。隨順佛境。入法界門。不退廣大菩提之心。增長一切波羅蜜行。舍離一切世間趣類。疾入一切如來智地。神通智力常現在前。種種佛法。皆能順入。究竟獲得真實義境。何等為十。所謂愿常供事一切諸佛菩薩受生藏。普遍成就菩提心菩薩受生藏。觀諸法門方便修行菩薩受生藏。以深凈心普照三世菩薩受生藏。平等光明普照一切菩薩受生藏。生三世一切諸如來家菩薩受生藏。佛力光明普遍莊嚴菩薩受生藏。微細觀察普遍智門菩薩受生藏。法界變化種種莊嚴菩薩受生藏。速疾履踐諸如來地菩薩受生藏。善男子。云何名愿常供事一切諸佛菩薩受生藏。善男子。此菩薩初發心時。作如是愿。我當親近承事諸佛。及諸菩薩現見諸佛。恒生歡喜。于諸佛所。以尊重心。恭敬供養。無有厭足。增長凈信。心無退轉。積集功德。恒不斷絕。為欲清凈一切智性。積集善根。令增長故。是為菩薩第一受生藏。云何名菩薩普遍成就菩提心受生藏。善男子。此菩薩發阿耨多羅三藐三菩提心。所謂起深厚大悲心。于諸眾生。能救護故。起供養諸佛心。令諸如來增歡喜故。起勤求正法心。于諸所有。無吝惜故。起所作廣大心。令一切智悉現前故。起圓滿大慈心。為普攝取一切眾生。作饒益故。起不舍眾生心被求一切智堅誓甲故。起無諂幻心。得如實智。普照一切差別法故。起如說而行心。修習菩薩一切難行諸苦行故。起不誑一切諸佛心。愿常守護一切如來大誓愿故。起一切智大愿心。盡未來際調伏眾生。無斷絕故。此十為首。有佛剎極微塵數菩提心大功德聚。若諸菩薩。成就此法。則得常生諸如來家。是為菩薩第二受生藏。云何名菩薩觀諸法門方便修行受生藏。善男子。此菩薩。于一切法門海。起現前觀察心。于一切智圓滿道。起成就回向心。于諸威儀清凈業海。起正念觀察心。于一切菩薩種種三昧海。起普遍清凈心。于一切菩薩種種功德海。起修習成滿心。于一切菩薩道。起莊嚴出生心。于一切智精進功德。起如劫火熾然不休息心。于一切眾生界。起令成就普賢行心。于一切威儀中。起修菩薩種種功德心。于真實中道。起舍離有無入真實正觀心。是為菩薩第三受生藏。云何名菩薩以深凈心普照三世受生藏。善男子。此菩薩成就清凈增上深心。得佛菩提。光明遍照。深入菩薩方便法海。其心堅固猶如金剛。攝取眾生。畢竟不舍。遠離一切諸有趣生。成就如來種種神變。起于菩薩殊勝行愿。具足菩薩明利諸根。增長菩薩清凈善心。成就不動大誓愿力。得諸如來之所護念。破壞一切諸障礙山。與諸眾生。作所依怙。是為菩薩第四受生藏。云何名菩薩平等光明普照受生藏。善男子。此菩薩具修種種方便行海。調伏成熟一切眾生。一切所有悉能棄舍。成就無邊清凈戒體。住佛境界。具足安忍得一切佛法忍光明。以大精進勇猛志力。趣向出生一切智體。勤修清凈諸三昧門。成就一切神通智力。以智慧光。照明法界。得一切法差別光明。成就清凈無障礙眼。見一切佛諸色相海。悟入一切甚深法性。自在教化成熟眾生。能令世間皆生歡喜。勤修差別如實法門。是為菩薩第五受生藏。云何名菩薩生三世一切諸如來家受生藏。善男子。此菩薩生如來家。隨如來住成滿一切殊勝行門。具足三世如來愿海。得一切佛純一善根。與一切佛同一體性。成就出世白凈法行。安住普賢廣大功德。入一切佛甚深三昧。見一切佛自在神力。所化眾生。咸令清凈。得佛平等回向法門。能隨問答辯才無盡。是為菩薩第六受生藏。云何名菩薩佛力光明普遍莊嚴受生藏。善男子。此菩薩深入一切佛威神力。光明遍照。心不退轉。游諸佛剎無有動作。承事供養菩薩眾海。無有疲厭。如實了知諸法如幻。知諸世間悉皆如夢。見一切佛示現色身。所有相好。猶如光影。知一切佛神通所作。自在游戲。猶如變化。知諸有趣隨類受生。如鏡中像。知一切佛所轉法輪。令眾生聞。如空谷響。以方便力開法界門。咸令證入。到于彼岸。是為菩薩第七受生藏。云何名菩薩微細觀察普遍智門受生藏。善男子。此菩薩住童真位。獲得菩薩種種威儀。一切功德具足圓滿。微細觀察一切智門。于一一門。盡無量劫。開演分別無邊菩薩所行境界。于諸菩薩甚深三昧。心得自在。成就最勝諸波羅蜜。念念普生一切世界諸如來所。能于一切差別境中。入于平等無差別定。于無差別平等法中。現于自在有差別智。于無量無邊境中。自在入出無有障礙。于無境中。起于種種差別境界。于微小境中。見廣大境。于廣大境中。見微小境。知諸世間皆假施設。通達諸法因緣性相皆是自心之所現起。是為菩薩第八受生藏。云何名菩薩法界變化種種莊嚴受生藏。善男子。此菩薩于念念中。種種莊嚴無量佛剎。普隨眾生。現變化身。得無所畏最勝彼岸。示現種種諸佛威儀。成就種種方便善巧。依止清凈無礙法界。隨眾生心。現眾色相。令其見者無不調伏。普使安住不思議乘。具足開演成菩提行。行無障礙一切智道。相續出現。轉于法輪。住無中邊薩婆若海。隨所應化。不失其時。常能平等。正念饒益。成就如來智慧之藏。是為菩薩第九受生藏。云何名菩薩速疾履踐諸如來地受生藏。善男子。此菩薩悉于三世諸如來所。受灌頂法。悉知一切三世諸佛同一體性境界次第。所謂知一切世界隨心現起相續次第。知一切眾生前后歿生相續次第。知一切眾生種種心念相續次第。知一切菩薩前后際劫凡所受生相續次第。知一切菩薩前后際劫所行之行相續次第。知一切菩薩所有修習種種智境相續次第。知一切諸佛前后際劫現成正覺相續次第。知一切法功能善巧親近供養相續次第。知一切劫盡前后際若成若壞種種事相種種名號相續次第。知隨所應度。現成正覺。功德莊嚴。開悟調伏。示現威力。智慧神通。轉正法輪。令諸眾生親近供養。皆不失時相續次第。于無邊眾生界。以巧方便而調伏故。是為菩薩第十受生藏。善男子。如是菩薩十種受生藏。一切菩薩無不從生。若諸菩薩。為欲成就廣大菩提。修習增長。圓滿此法。則能積集種種功德。于一莊嚴中。出一切莊嚴。普遍莊嚴一切佛剎。示現變化種種威儀。普遍調伏諸眾生界。盡未來劫。無有休息。諸佛法海。種種因緣。種種境界。展轉流通。相續不斷。現前覺悟。無不周遍。現不思議佛自在力。普遍充滿虛空法界。于諸眾生心行海中。為攝取故。而轉法輪。普于十方一切世界諸如來所。親近不舍。無量法云。普遍現前。以清凈音。演諸法海。住一切處。所行無礙。以一切法妙光明網。莊嚴種種菩提道場。隨諸眾生心之樂欲。開演無邊種種法藏。顯示種種諸佛境界。隨應開悟一切世間。爾時嵐毗尼園妙德愛敬林神。欲重宣說菩薩廣大受生藏義。以佛神力。觀察十方。為善財童子。而說偈言。  
　　最上無垢深凈心　　見一切佛無厭足 
　　愿盡未來常供養　　此明慧者受生藏 
　　三世一切剎海中　　所有眾生及諸佛 
　　悉愿救度恒瞻敬　　此名稱者受生藏 
　　受法云雨無厭足　　普觀三世無所著 
　　身心清凈如虛空　　此無比者受生藏 
　　心恒游止大悲海　　堅固高勝如須彌 
　　通達一切種智門　　此自在者受生藏 
　　大慈遍覆于十方　　普行無垢波羅蜜 
　　以法光明照群品　　此雄猛者受生藏 
　　覺法自性心無礙　　生于三世諸佛家 
　　深入法界智無邊　　此明慧者受生藏 
　　法身清凈心無著　　普詣十方無量土 
　　一切佛力靡不成　　此難思者受生藏 
　　入深智海得自在　　住三昧海咸究竟 
　　觀一切智方便門　　此實智者受生藏 
　　嚴凈一切諸佛剎　　成熟一切諸群生 
　　現佛神力普莊嚴　　此大名者受生藏 
　　諸佛法智皆修習　　速能普入如來地 
　　了知法界皆無礙　　此真佛子受生藏  
　　善男子。若諸菩薩。具此十種受生藏。則得生如來家。為諸世間作大明燈。善男子。我得此一切菩薩自在受生解脫門。無量劫來神通游戲。顯示菩薩無礙境界。善財白言。圣者。此解脫門境界云何。林神答言。善男子。我先發愿。愿一切菩薩現受生時。我身皆得親近供養。愿入毗盧遮那如來無量廣大受生海。以昔愿力。而來生此娑婆世界。此四天下閻浮提中迦毗羅城嵐毗尼園。于此林中。專念菩薩何時下生。經一百年。果見世尊從兜率天而來下生。善男子。爾時菩薩將下生時。此大林中。先現十種莊嚴瑞相。何等為十。所謂一者此林中地忽自平坦。坑坎堆阜。悉皆不現。二者林中所有荊棘瓦礫。不凈之物。皆悉不現。金剛為地。眾寶莊嚴。如歡喜園。柔軟細妙。三者園中復有寶多羅樹。其根深植。下至水際。次第行列。分布莊嚴。四者林中復現一切香芽。一切香藏。涂香末香。幢幡寶蓋。及諸妙寶摩尼形像。種種香樹蔭映莊嚴。出過人天所有香氣。五者林中復有諸妙華鬘寶莊嚴具。處處充滿。微妙分布。六者林中一切諸大寶樹。自然開發摩尼寶華。于華葉間。流出真金柔軟鬘線。七者林中所有一切池沼。皆生妙華。柔軟鮮潔。從地涌出。彌布水上。八者時此林中。娑婆世界。所有欲色諸大天王。及諸天龍夜叉乾闥婆阿修羅迦樓羅緊那羅摩睺羅伽鳩槃茶等。一切世主。莫不來集合掌而住。九者此三千世界所有欲界諸天。采女。龍女。夜叉女。乾闥婆等及諸世主一切采女。皆生歡喜。各持種種諸供養具。向畢洛叉樹。恭敬而立。十者十方所有一切諸佛。皆從臍輪放大光明。名菩薩受生種種自在燈。普照林中一切諸物一一光中。悉現諸佛受生誕生。所有神變。及現一切菩薩受生種種功德。又出諸佛種種言音。令諸眾生咸得聞見。是為林中十種瑞相現此相已。時諸天王及諸世主。即知菩薩當欲下生。我時見此十種瑞相難思境界。心生歡喜。踴躍無量善男子。時菩薩母摩耶夫人。出迦毗羅城。入此林時。復現十種光明瑞相。普照一切。令諸眾生得一切智。法性光明。速疾增長。歡喜愛敬何等為十。所謂于此林中。眾寶樓閣。香芽香藏。悉放光明。普照十方一切世界。又此林中一切池沼。所有蓮華。悉放光明。于光明中。出微妙音。演說如來真實法句。又令十方一切世界初發心菩薩。悉放光明。而來照此嵐毗尼林。無不遍滿。又令十方一切佛剎所有住地諸大菩薩。現大神變。放大光明。而來照此嵐毗尼林。又令十方一切佛剎。修行成就。圓滿一切波羅蜜行。諸大菩薩。放大光明而來照此嵐毗尼林。又令十方一切佛剎。住大愿海諸大菩薩。悉放一切自在無礙愿智光明。而來照此嵐毗尼林。又令十方一切佛剎。住大悲海諸大菩薩。悉放一切愿智光明。而來照此嵐毗尼林。又令十方一切佛剎住方便海諸大菩薩。悉放種種調伏眾生善巧光明。而來照此嵐毗尼林。又令十方一切佛剎。諸大菩薩。悉放真實教智光明。而來照此嵐毗尼林。又令十方一切佛剎。諸大菩薩。放一切佛自在下生出家成道大智光明。而來照此嵐毗尼林。此十種光出現之時。普令除滅一切眾生無明黑暗善男子。時摩耶夫人。現此十種光明相已。于畢洛叉樹下。將欲誕生。復現十種廣大神變。何等為十。善男子。菩薩將欲誕生之時。色界天王。及諸天子。欲界諸天。及諸采女。諸龍夜叉乾闥婆阿修羅迦樓羅緊那羅摩睺羅伽一切世主。并其眷屬。為供養故。皆悉云集。時摩耶夫人。色相威德莊嚴殊勝。身諸毛孔咸放光明。如燈如日。如融金聚。普照三千大千世界。無所障礙。其中所有一切光明。咸皆飲蔽。悉不復現。除滅一切眾生煩惱及惡道苦。是為菩薩將誕生時第一神變。又善男子。當爾之時摩耶夫人。于其腹中。悉現三千大千世界一切形像。其中百億四天下閻浮提內。種種都邑。各有園林。名號不同。一一皆有摩耶夫人。各于樹下。一切世主。并其眷屬圍繞而住。悉現菩薩將欲誕生不可思議神變之相。是為菩薩將誕生時第二神變。又善男子。摩耶夫人。于身一切毛孔之中。悉現世尊毗盧遮那過去所修菩薩行時。親近供養一切諸佛。及聞諸佛說法音聲。普震十方一切世界。諸所現境如于明鏡及凈水中。能現虛空日月星宿云雷等像。摩耶夫人身諸毛孔。所現如來過去所行神通等事。亦復如是。是為菩薩將誕生時第三神變。又善男子。摩耶夫人。身諸毛孔。一一皆現如來往修菩薩行時。所住一切世界海。一切世界種。世界體性。世界形狀。及世界中。城邑聚落。山林河海。泉流池沼。所度眾生。所經劫數。所有佛現。所入凈剎。所有受身。所有壽命。所事善友。所得法門。所修行愿。所獲果證。從初發心。乃至獲得不退轉地。于一切處。在在所生。摩耶夫人。皆為其母。如是如來過去所有一切境界。于毛孔中。靡不皆現。是為菩薩將誕生時第四神變。又善男子。摩耶夫人。一一毛孔。顯現如來過去所修菩薩行時。凡所受生。種種色相。種種形貌。種種威儀。種種資具。衣服飲食。苦樂等事。一一明現。無不辨了。是為菩薩將誕生時第五神變。又善男子。摩耶夫人。身諸毛孔。一一皆現世尊過去修施行時。舍所難舍。身分肢節。頭目耳鼻。唇舌牙齒。血肉骨髓。肝膽腸胃。皮膚筋脈。及其妻妾。男女眷屬。宮殿城邑。及諸珍寶。金銀琉璃。珂貝璧玉。瓔珞環佩。衣服飲食。如是一切內外諸物。亦見受者。種種方處。形貌言辭。是為菩薩將誕生時第六神變。又善男子。時此林中。普現過去一切劫中。所有諸佛。入母胎時。種種佛剎。種種園林。種種莊嚴。種種眷屬。及其種種幢幡傘蓋。華鬘衣服。涂香末香。摩尼寶等。種種瓔珞。諸莊嚴具。種種妓樂。歌詠贊嘆。上妙音聲。遍滿林中。令諸眾生。普得聞見。是為菩薩將誕生時第七神變。又善男子。摩耶夫人。從其身中胎藏之內。出現菩薩應所受用。摩尼寶王宮殿樓閣。超過一切天龍。夜叉。乾闥婆阿修羅迦樓羅緊那羅摩睺羅伽。及諸人王之所住處。摩尼王網。羅覆其上。復以一切人天形像摩尼寶王諸莊嚴具。校飾莊嚴。熏以無垢上妙香王。令諸眾生心得清凈。如是一切。遍滿林間。各各差別。不相雜亂。是為菩薩將誕生時第八神變。又善男子。摩耶夫人。從其腹中。出十不可說不可說百千億那由他佛剎極微塵數菩薩摩訶薩。其諸菩薩。身形容貌。色相光明。進止威儀。神通眷屬。一切皆與毗盧遮那菩薩等無有異。悉共同時。贊嘆如來。是為菩薩將誕生時第九神變。又善男子。摩耶夫人。將欲誕生菩薩之時。忽于其前。從金剛際。出大蓮華。名一切寶王莊嚴藏。以無能勝。金剛摩尼王寶為莖。以眾生影像海摩尼王寶為藏。一切上妙摩尼王寶而作其須。清凈無垢如意寶王。以為其臺。有十佛剎極微塵數葉。一切皆以摩尼所成。周匝莊嚴。光輝間發。摩尼寶王。而為其網。周匝垂覆。堅固難壞。金剛寶王。而為其蓋。以覆其上。一切天王。所共執持。一切龍王。起大香云。降注香雨。一切諸天。雨天妙華。及諸嚴具。一切夜叉王。恭敬圍繞。一切乾闥婆王。出美妙音。歌贊菩薩往昔親近供養諸佛所有功德。一切阿修羅王。舍憍慢心。曲躬恭敬。合掌頂禮。一切迦樓羅王。銜寶繒帶。莊嚴虛空。一切緊那羅王。發歡喜心。歌詠贊嘆菩薩功德。一切摩睺羅伽王。皆生歡喜。出大音聲。歌詠贊嘆。普雨一切寶莊嚴云。是為菩薩將誕生時第十神變。善男子。我見摩耶夫人。于此林中。將誕菩薩。示現十種神通之相。不可思議種種功德。無量光明。心無厭足。摩耶夫人。然后右脅而生世尊。如虛空中現凈日輪。如高山頂出于慶云。如密云中而耀電光。如夜闇中然大火炬。爾時菩薩。從母脅生。身相光明。亦復如是。善男子。菩薩是時。為欲顯示一切諸法。如影如像。如夢如幻。無去無來。無生無滅。示現誕生。善男子。我當見佛毗盧遮那。于此四天下閻浮提內嵐毗尼園。示現初生神變之時。亦見如來。于三千大千世界百億四天下閻浮提中嵐毗尼園。示現初生種種神變。亦見于三千大千世界極微塵數佛利。亦見于百佛世界極微塵數佛剎乃至十方一切世界極微塵數佛剎。示現初生種種神變。亦見在于十方世界極微塵中。所有種種無量佛剎。一一皆現受生誕生種種神變。如是念念盡未來際。普于十方一切法界所有剎海。一一塵中無量世界。示現初生種種神變次第相續。無有間斷。雖念念中。普遍一切無邊剎海。示現誕生種種神變。而心無著。無有障礙。  
　　爾時善財童子。白妙德圓滿愛敬吉祥嵐毗尼園主林神言。圣者。菩薩云何住最后身。要生于此大族姓中。林神告言。善男子。一切菩薩。將成正覺住最后身。皆生王宮。或生大族婆羅門家。何以故。為能成就種種利益。調伏自他。令成熟故。善男子。能利自他。有三種法。一者異熟因果。二者福德因果。三者智慧因果。云何異熟。謂有八種。一者壽量圓滿二者色相圓滿。三者種族圓滿。四者自在圓滿。五者信言圓滿。六者大勢圓滿。七者丈夫相圓滿。八者勇力圓滿。善男子。云何菩薩。壽命圓滿。所謂壽命長遠。久住世間。云何菩薩色相圓滿。所謂形色端嚴。相好殊勝。人所樂見。心無厭足。云何菩薩種族圓滿。所謂生于豪貴。剎帝利種。婆羅門家。云何菩薩自在圓滿。所謂得大財位及大眷屬。所作隨心。人所宗奉。云何菩薩信言圓滿。所謂出言誠諦。人必信受。理諸諍訟。心無高下。凡所決斷。如執權衡。言行無違。無求無諂。云何菩薩大勢圓滿。所謂名稱高遠。勇猛精進。志性柔和。毀譽不動。工巧藝業。無能過者。處大眾會。咸所尊重。云何菩薩丈夫相圓滿。所謂具丈夫相。離諸殘缺。云何菩薩勇力圓滿。所謂報力殊勝。身常無病。心力勇健。有勝堪能。如是八法。是為菩薩異熟圓滿。善男子。菩薩云何。修此八種異熟之因。所謂菩薩。于諸眾生。起大慈愍。無殺害心。是為壽量圓滿之因。若諸菩薩。于佛菩薩形像之前。及諸一切黑闇之處。施諸光明。及施種種鮮潔衣服。是為色相圓滿之因。若諸菩薩。處于種種部類之中。心常謙下。是為種族圓滿之因。若諸菩薩。于諸貧匱困厄眾生。隨心所欲。而行給施。是為自在圓滿之因。若諸菩薩。常修實語。和合語。柔軟語。不變異語。是為信言圓滿之因。若諸菩薩為欲攝取未來世身。種種色相。殊勝功德。發大誓愿。供養三寶及善知識父母師長。心恒不舍。承事恭敬。無有斷絕。是為大勢圓滿之因。若諸菩薩。心恒愛樂丈夫之身。于女人相。常生厭棄。怖畏女色。猶如猛火。于丈夫身。生福德想。亦勸眾生厭離女身。欣丈夫相。是為丈夫圓滿之因。若諸菩薩恒以身力。供事眾生。如理作役。皆往營助。于師長處。按摩涂洗。及以種種上妙飲食。施諸饑渴。咸令充飽。令其安樂。色力增盛。是為勇力圓滿之因。如是菩薩。修習八種異熟之因。感異熟果。善男子。如是八種異熟之因。復由三緣而得增長。能感圓滿廣大饒益殊勝異熟。云何為三。一者清凈心。二者清凈行。三者清凈境。若諸菩薩。內心清凈。所有善根。悉用回向阿耨多羅三藐三菩提。及證甚深一味法界。廣大信樂。純一無雜。勤求修習。不顧身命。與善知識。同一志行。見同法者。深生歡喜。日夜思惟。念念隨順。行住坐臥。心無厭足。是為第一發清凈心。若諸菩薩。即于如是廣大志樂所起善根。長時修習。念念無間。方便善巧。皆使成就。未受行者令得受行。已受行者令其堅固。是為第二行清凈行。若諸菩薩。于彼一切所行境中。令心清凈。能正發起。令行調柔。如是趣求。至究竟果。是為第三趣清凈境。善男子。云何菩薩異熟果耶。謂由菩薩壽量具足故。能得長時無間修習。所有善根。積集增長。能久住世。自利利他。是為壽命圓滿之果。又由菩薩色相端嚴眾生愛敬故。一切大眾咸來歸仰。凡所發言。無不樂聞。既聞法已。皆悉順行。是為色相圓滿之果。又由菩薩種族真正故。世所宗重。令諸眾生。隨順菩薩所有言教。精勤修習。速疾舍離諸不善業。修諸善業。是為種族圓滿之果。又由菩薩自在圓滿具足財位故。能以種種珍寶仆使。給施群生。隨其所須。咸令充足。以此攝取然后調伏。而成熟之。是為自在圓滿之果。又由菩薩成就實語故。能以愛語。攝諸眾生調伏成熟。令其信受。皆得解脫。是為信言圓滿之果。又由菩薩豪貴自在。有大勢力故。能令眾生。感德從化。心生慚愧。尊重愛樂。凡所出言隨順不逆。是為大勢圓滿之果。又由菩薩具足圓滿大丈夫相。諸根成就無有殘缺。是故堪為勝功德器。精進勤求一切智境。得無所畏無障礙行。能大饒益一切眾生。所作隨心。皆無障礙。一切世間諸天及人。無能譏毀。是為具足大丈夫相圓滿之果。又由菩薩成就勇力故。普能積集一切善法。安樂成就諸眾生界。勇猛精進。成就智通。是為勇力圓滿之果。如是名為異熟因果。云何福智。謂施戒忍三波羅蜜。名之為福。般若波羅蜜。名之為智。精進禪定。亦名為福。亦名為智。謂因精進。修施戒忍慈無量等。則名為福。若因精進。起聞思修。則名為智。又因精進。修蘊善巧。處善巧。界善巧。緣起善巧。處非處善巧。能知四諦善不善法。煩惱勝劣黑白諸業。微細觀察。皆名為智。若因禪定。修四無量。是名為福。若因禪定。修行般若。及諸善巧。則名為智。是故菩薩。能大饒益一切眾生。于諸佛剎大眾會中。而為師首。普能隨順一切諸佛。轉正法輪。能自調伏。亦能調伏一切眾生。令其速入一切智道。菩薩成就如是種種殊勝因果。即能疾得阿耨多羅三藐三菩提。  
大方廣佛華嚴經普賢菩薩行愿品卷第二十七 入不思議解脫境界普賢行愿品  
　　爾時善財童子。白林神言。圣者。得此解脫。其已久如林神告言善男子乃往古世過億佛剎極微塵數劫。復倍是數。時有世界。名普寶劫名悅樂。八十億那由他佛。于中出現。其第一佛。名自在功德無能勝幢。十號具足。彼世界中。有四天下。名種種莊嚴光。閻浮提中。有一王都。名清凈莊嚴須彌幢。其中有王。名寶光焰眼。時彼大王。第一夫人。名大焰自在歡喜光。如此世界。閻浮提中。摩耶夫人。為毗盧遮那如來之母。彼種種莊嚴光世界閻浮提中。大焰自在歡喜光夫人。為彼最初自在功德無能勝幢如來之母。亦復如是。善男子。時喜光夫人。將欲誕生彼菩薩時。與二十億那由他采女前后圍繞。詣圓滿廣大金華園中。示現種種不可思議菩薩受生神通變化。時彼園中。有一樓閣。名清凈妙寶峰。有大樹王。名一切施。時彼夫人。即以右手攀彼樹枝。于其右脅。誕彼菩薩。諸天捧持。香水沐浴。一切世主。廣陳供養。時有乳母。名無垢光。侍立其側。于是諸天。授與乳母。乳母敬受。以手抱持。生大歡喜。即得菩薩普眼境界三昧。得此三昧故。普見十方一切世界無量諸佛。復得此一切自在受生解脫法門。善男子。如初受胎識速疾無礙。得此三昧故。速疾能見十方諸佛乘本愿力受生神變。亦復如是。  
　　善男子。于意云何。彼時乳母無垢光者。豈異人乎。我身是也。時二十億那由他采女者。今此林中我之眷屬二十億那由他諸林神女是。彼時夫人大焰自在歡喜光者。今摩耶夫人是。時彼大王寶光焰眼者。今凈飯王是。善男子。我從是來。于念念中。常見毗盧遮那菩薩自在受生大神變海。善男子。如見世尊毗盧遮那。念念于此娑婆世界及此世界一一塵中。乘本愿力。自在受生神變海門。亦見世尊普于十方一切剎海所有世界及彼塵中。示現受生自在神變。如見現在。亦見如來盡未來際十方世界。及彼世界一一塵中。示現受生自在神變。善男子。如見今佛毗盧遮那普遍受生自在神變。亦見十方一切諸佛各乘本愿。遍一切處。盡前后際。所有世界。及彼世界所有塵中。一切世界。示現受生自在神變。皆得親近承事供養。及聞諸佛所轉法輪。皆能受持。隨順悟入。爾時妙德林神。欲重宣此解脫門義。承佛威力。觀察十方。而說偈言。  
　　善哉佛子汝所問　　最勝難知諸佛境 
　　深生尊重信樂心　　我說此因應諦聽 
　　億剎塵劫復倍是　　過彼有劫名悅樂 
　　八十億數那由他　　諸佛于中相續現 
　　最初有佛出興世　　號自在德無勝幢 
　　時我在彼金華園　　見彼如來誕生相 
　　彼時我身為乳母　　名無垢焰而供侍 
　　諸天授我菩薩身　　金色光明勝無比 
　　我時受得天人師　　捧持諦觀不見頂 
　　左右身量無邊際　　諸相圓滿叵思議 
　　見彼離垢清凈身　　相好莊嚴甚微妙 
　　猶如妙寶真金像　　歡喜自慶發凈心 
　　思惟彼佛諸功德　　增長無量深福海 
　　見佛神通無與等　　即發廣大菩提心 
　　專求一切佛功德　　增長一切諸大愿 
　　嚴凈一切微塵剎　　滅除一切險惡道 
　　普于十方一切國　　供養諸佛無央數 
　　為求解脫遍修行　　愿滅一切眾生苦 
　　我聞彼法能受持　　獲此難思解脫力 
　　億剎塵數無邊劫　　具修菩薩清凈行 
　　劫中次第所興佛　　一一我皆曾供養 
　　受持其法備修行　　莊嚴凈此解脫海 
　　億剎塵數剎塵劫　　過去所有十力尊 
　　盡持其法亦修行　　此解脫輪轉清凈 
　　我于一念皆能了　　一切佛剎極微中 
　　所有一切諸如來　　各各莊嚴諸剎海 
　　彼諸剎海所有佛　　園中示現初誕生 
　　念念所現難思議　　廣大自在神通力 
　　我見億剎諸菩薩　　專求最勝佛菩提 
　　將成正覺住天宮　　顯現難思諸佛境 
　　或見無邊剎海中　　諸佛受生神變事 
　　一切眾會共圍繞　　廣說正法令開悟 
　　我于一念能普見　　億剎塵數諸菩薩 
　　出家降魔坐道場　　示現種種佛境界 
　　或見一切剎塵中　　無量仁尊成正覺 
　　各現難思方便力　　度脫一切苦眾生 
　　或見一切極微內　　諸佛皆轉妙法輪 
　　悉以無盡微妙音　　普雨無邊甘露法 
　　于念念中見一切　　億剎塵數諸佛剎 
　　悉有如來現受生　　及現涅槃無所著 
　　如是無量佛剎海　　如來于彼現初生 
　　我皆普往不分身　　一一現前興供養 
　　不思議剎諸界趣　　無邊品類諸眾生 
　　悉以方便現其前　　雨大法雨令開悟 
　　佛子我悉能知此　　最勝難思解脫門 
　　設于無量億劫中　　開示稱揚不能盡  
　　善男子。我唯知此菩薩于無量劫遍一切處示現受生自在神變解脫法門。如諸菩薩摩訶薩。能以一念。為一切劫發生之藏。開顯證悟諸法本性。以善方便。普現受生。愿常供養一切諸佛。精勤究竟佛法現前。諸趣受身。如影普現。一切佛所。坐蓮華座。隨應化度。成熟眾生。普于世間。現大神變。圓滿大智。通達無礙。于諸三昧。皆得自在。示成正覺。轉妙法輪。證入甚深無礙法界。了知一切眾生心性。開示一切功德之相。發起廣大心自在力。獲得一切降魔怨智。順入一切如來境界。隨諸眾生。普現色身。如是菩薩智功德行。而我云何。能知能說。善男子。從此西南。迦毗羅城。有釋種女。名曰瞿波。汝詣彼問。菩薩云何。于生死中。成熟眾生。行菩薩行。爾時善財童子。頂禮右繞嵐毗尼神。經無數匝。殷勤瞻仰。戀慕一心。辭退而去。  
　　爾時善財童子。從嵐毗尼林。向迦毗羅城。思惟觀察。彼神所得諸佛受生自在神變菩薩解脫。思惟修習。增長廣大。隨順悟入。憶持不忘。漸次行詣菩薩集會普現法界影像光明宮殿。其中有一主宮殿神。名無憂德。與一萬主宮殿神。來迎善財。作如是言。善來丈夫。有大智慧。勇猛無畏。能修菩薩不可思議受生神變自在解脫。心恒不舍廣大誓愿。善能觀察諸法境界。心常安住無上法城。入于清凈妙法宮殿。開示無量善巧方便。調伏眾生。令其悟入成就如來功德大海。得佛無盡微妙辯才無礙智輪。隨眾生轉。令其歡喜。增長大愿。回向趣求一切智道。我觀仁者。于甚深行。心無暫舍。威儀寂靜。無諸垢濁。不久當得如來無上清凈最勝身語意業。以諸相好。莊嚴其身。十力智光。瑩其心地。游行世間。作大光耀。我觀仁者。勇猛精進。難可沮壞。不久當得普見三世一切諸佛相好圓滿。普聞諸佛所轉法輪。普能受用一切菩薩禪定解脫諸三昧樂。隨順證入如來境界。何以故。由汝已能見善知識。親近承事。恭敬供養。隨其教命。念其功德。修行不斷。無憂無惱。不懈不退。無有障礙。一切世間天人魔梵不能為難。不久當成無上菩提。亦令眾生證佛果故。時善財童子。聞是語已。白言圣者。如向所說種種功德。愿我一切悉當具得。圣者。我愿永息眾生諸煩惱熱。滅除眾生諸不善業。與諸眾生無上安樂。令諸眾生修清凈行。圣者。一切眾生。心常散亂。起于煩惱。造諸惡業。隨業流轉。墮惡趣中。身心長夜。受諸楚毒。菩薩見之。心生憂惱。圣者。譬如有人唯有一子。愛念情至。忽見被人割截肢體。其心痛切。不能自安。菩薩摩訶薩亦復如是。見諸眾生集不善業。墮三惡趣。受種種苦。心大憂惱。不能自安。若見眾生起身語意三種善行。生于善道。受身心樂。生大歡喜。何以故。菩薩不為利益自身求一切智。亦不為貪種種生死諸安樂故。亦不為貪五欲樂故。亦復不為專求欲界眷屬愛敬莊嚴樂故。亦復不隨想倒。心倒。見倒。諸結隨眠愛見力轉。于諸眾生恩愛縛著。心無貪戀。亦不味著諸禪定樂。亦無種種障礙厭退。住于生死流轉沉溺。菩薩但見一切眾生。于有海中。具受無邊諸苦逼迫。起大悲心。愿皆攝取。令其速出生死大海。以悲愿力。勤行種種難行苦行。普斷一切眾生煩惱。令其出離。永無退轉。是故精勤求于如來一切智智。承事供養一切諸佛。見諸雜染不凈剎土。為其嚴凈諸佛剎海。見諸眾生種種名相皆無真實。令其皆得清凈法身。見諸眾生身心雜染。令得清凈莊嚴三業。見諸眾生心行不具。令其皆得清凈具足。圣者。菩薩如是。于諸眾生。大悲深厚。能行一切難行苦行。經無邊劫。心不疲厭。一切所行。皆得成就。猶如父母。亦如乳母。如地如水。如火如風。如太虛空。如日如月。亦如大海。如同生天。能生種種圓滿利益。云何菩薩猶如父母。為其安立菩提心故。云何菩薩猶如乳母。令其成就菩薩道故。云何菩薩猶如大地。譬如大地有十種事。何等為十。所謂猶如大地廣大無量。普遍成就一切事物。菩薩摩訶薩亦復如是。成就無量廣大福智功德之聚。又如大地。能生世間種種資具。一切眾生依之存活。菩薩摩訶薩亦復如是。能生出世功德財寶。所謂布施持戒。忍辱精進。禪定智慧。菩提分等妙法資具。養育眾生功德慧命。又如大地平等饒益。無憂無喜。無分別想。菩薩摩訶薩亦復如是。于怨親所。都無愛憎。不生二想。又如大地能受大云所注之雨。菩薩摩訶薩亦復如是。能受如來大法云雨。又如大地。一切眾生依之而住。菩薩摩訶薩亦復如是。與諸眾生世出世間種種樂事。而為依止。又如大地。一切種子依之而生。菩薩摩訶薩亦復如是。一切眾生善法種子依之生長。又如大地。能生眾寶及諸寶器。菩薩摩訶薩亦復如是。能生眾生種種法器諸功德寶。又如大地。能生眾藥滅除諸病。菩薩摩訶薩亦復如是。依大慈悲。出生法藥。滅除種種煩惱重病。又如大地。諸惡毒蟲腹行之類。種種觸惱。安住不動。菩薩摩訶薩亦復如是。恒被一切內外諸苦觸惱。身心終無搖動。又如大地。大雷龍吼。種種惡聲。不驚不懼。亦無聞想。菩薩摩訶薩亦復如是。諸魔外道種種惡聲。不驚不恐無憂無怖。亦無聞想。善男子。是為菩薩具足圓滿十種功德。猶如大地自在成就善男子。云何菩薩猶如于水。譬如水大。能令一切藥草叢林。及大樹王。生成增長。菩薩摩訶薩亦復如是。以三昧水。出生一切菩提分法種種藥草。增長福德智慧大樹。成就無上菩提之果。云何菩薩猶如于火。譬如火大能燒一切不凈之物。及能焚爇大地所有草木稠林。菩薩摩訶薩亦復如是。能以種種大智慧火。燒諸眾生所有煩惱隨眠習氣不凈罪垢。云何菩薩猶如于風。譬如風大無有色相。亦無住處。無依無著。而能成就世界所有水陸空行一切宮殿。及須彌等大小諸山。而一切人皆不能見。菩薩摩訶薩亦復如是。于一切處。無所依著。而能成就蘊界處等。菩薩功德。一切世間聲聞緣覺所不能見。云何菩薩猶如虛空。譬如虛空體無障礙。一切諸法依之成就。菩薩摩訶薩亦復如是。本性無礙。一切白法因之成就。云何如月。譬如月輪。從初一日至十五日。漸次增長。乃至圓滿。菩薩摩訶薩亦復如是。從初發心一切凈法漸漸增長。乃至成佛坐菩提場。一切功德具足圓滿。云何如日。譬如日輪。出現之時。一切黑闇。悉皆除滅。菩薩智日亦復如是。顯現之時。一切眾生。無明黑闇。悉皆除滅。云何如海。譬如大海性能出生一切眾寶。令諸眾生受用無盡。菩薩摩訶薩亦復如是。從福智海。出生一切功德智寶。饒益眾生。終無有盡。云何如同生天。譬如二天。與人同生。隨逐于人。如影隨形。不相舍離。菩薩摩訶薩。亦復如是。常隨眾生。乃至惡道崄難之處。守護隨逐。不令墮落。又善男子。菩薩摩訶薩。于諸眾生。為大船師。令其得度生死海故。為歸依處。令離諸魔煩惱怖故。為所恃怙。令除熱惱得清涼故。為大津濟。引諸眾生。入法海故。為海導師。令至諸佛法寶洲故。為凈蓮華。開敷諸佛功德心故。為莊嚴具。福智光明恒莊嚴故。為可愛樂。令成普賢清凈三業悉端嚴故。為堪尊重。令勤舍離諸惡業故。為普賢行。令成微妙圓滿體故。為所樂見。令隨所樂。無不現故。為大光明。普放智慧。光明焰故。為大明燈。照種種法。咸通達故。為能照耀。令菩提心性明凈故。為大勇將。摧滅一切諸魔業故。為日珠寶。能放智焰光明網故。為月愛珠。放遍法界清涼光故。為大云雨。能雨一切甘露法故。圣者。菩薩如是修諸行時。令諸眾生皆生愛敬。具足成就真實法樂。爾時無憂德神。與其眷屬一萬神俱。于其路側。聞善財童子自說所發菩提心相。得未曾有。踴躍歡喜。即以一切出過諸天上妙華鬘涂香末香寶莊嚴具。散善財上。隨順圍繞。入菩薩宮殿。而說偈言。  
　　汝為諸眾生　　發心求正覺 
　　當于無盡劫　　為世大明燈 
　　無量億劫中　　難可得見汝 
　　大智日今出　　照明于世間 
　　汝見諸眾生　　無明闇所覆 
　　能發大悲心　　履踐無師道 
　　汝以清凈心　　專求佛功德 
　　能事善知識　　不顧于身命 
　　汝心于世間　　無依無所著 
　　決定恒無垢　　清凈如虛空 
　　汝修勝智行　　轉妙功德輪 
　　放大智慧光　　普照無邊際 
　　汝不離世間　　不著于世間 
　　如風游虛空　　所行無障礙 
　　汝向菩提行　　勇進難屈伏 
　　如劫火熾然　　一切無能滅 
　　無畏猶師子　　堅固如金剛 
　　汝智行亦然　　一切無能動 
　　十方法界中　　所有諸佛法 
　　汝事善知識　　一切皆能入  
　　爾時無憂德神。以此妙偈。稱贊善財功德行已。樂聞正法。隨逐善財。如影隨形。不相舍離。爾時善財童子。入普現法界影像光明宮殿。周遍觀察。釋女瞿波。見在堂內一切菩薩大集會中。坐于普現一切宮殿影像摩尼寶王大蓮華藏師子之座。八萬四千采女眷屬之所圍繞是諸采女。莫不皆從釋種中生。悉于過去修菩薩行。同種菩薩一切善根。布施。愛語。利行。同事。攝諸群品。一切智境。常現在前。已集種種佛菩提行。恒住平等無盡大悲。普攝眾生。猶如一子。慈心滿足。廣大清凈。普能隨順一切眾生。曾于過去修集種種不可思議善巧方便。皆于阿耨多羅三藐三菩提。得不退轉。深入菩薩諸波羅蜜。具修菩薩一切學處。心常遠離妄想執著。厭離生死。愛樂正法。雖行諸有。心常清凈。恒勤觀察一味法界。速疾趣求薩婆若道。離諸蓋網。超眾患難。得凈法身。化現無量。調伏成熟一切世間。成就甚深功德大海。從普賢行之所出生。速疾增長勇健大力。智燈慧日圓滿普照。爾時善財童子。即前頂禮釋女瞿波。右旋圍繞。合掌而立。作如是言。圣者。我已先發阿耨多羅三藐三菩提心。而未知菩薩云何于生死中。而能不著生死過患。菩薩云何了法自性。而能不住一切聲聞辟支佛地。菩薩云何住于佛地。而能遍入諸菩薩地。菩薩云何住菩薩位。而能入佛種種境界。菩薩云何超于世間。而能成就世間之法。菩薩云何證得法身。而能示現種種色身。菩薩云何得無相法。而隨諸眾生現眾色相。菩薩云何知法無說。而為眾生廣說諸法。菩薩云何知眾生空。而恒不舍化眾生事。菩薩云何常知諸佛不生不滅。而勤供養無有退轉。菩薩云何超過一切幻化境界。而常起幻調伏眾生。菩薩云何深信諸法本性如空。而成就無邊方便智慧。菩薩云何知一切法無有執著。而常供養一切諸佛深心不退。菩薩云何深入諸行無業無報。而修善行無有休息。時彼釋女。告善財言。善哉善哉。善男子。汝今能問一切菩薩所修諸行種性體相。若有能修普賢行愿。乃能發起如是之問。汝今諦聽。善思念之。我當承佛威神之力。為汝宣說。善男子。若諸菩薩。修習十法。則能圓滿因陀羅網普智光幢菩薩之行。何等為十。一者依止諸善知識。二者獲得廣大信解。三者發起清凈樂欲。四者積集廣大福智。五者于佛聽聞正法。六者親近三世諸佛。七者同修菩薩妙行。八者得佛共所護念。九者大悲本愿悉皆清凈。十者能以智力永斷生死。若諸菩薩成就此法。則能圓滿因陀羅網普智光幢菩薩之行。善男子。若諸菩薩。親近承事諸善知識。則能精進勇猛。不退修習。出生廣大平等無盡佛法。佛子菩薩。復以十法。事善知識。常令歡喜。何等為十。一于身命財無所吝惜。二于世資具心不貪求。三知一切法本性平等。四一切智愿恒不退舍。五常樂觀察實相法界。六于諸有海心不厭離。七知法無住猶如虛空。八發無障礙菩薩大愿。九普現其身遍諸剎海。十凈修菩薩無礙智輪善男子。以此十法。承事一切真善知識。皆令歡喜。所行無逆。至一切智。爾時釋女瞿波。欲重宣此義。承佛威力。觀察十方。而說偈言。  
　　專求佛智利群生　　普事一切善知識 
　　正直離諂心無怠　　此行于世帝網行 
　　勝解廣大恒清凈　　如空遍入于三世 
　　佛剎及佛與眾生　　此是普智光幢行 
　　志樂廣大等虛空　　離染寂靜無邊際 
　　于諸佛所修功德　　此行于世身云行 
　　菩薩積集一切智　　不可思議功德海 
　　清凈福德智慧身　　此行于世無著行 
　　能于一切如來所　　聽聞正法無厭足 
　　隨聞生解為慧燈　　此行于世普照行 
　　十方三世所有佛　　一念一切咸親近 
　　心恒不舍諦思惟　　此向菩提大愿行 
　　普詣一切如來所　　同修菩薩方便海 
　　三昧愿海悉無邊　　此行于世帝網行 
　　得一切佛所加持　　處處修行普賢道 
　　盡未來際無邊劫　　此行于世分身行 
　　見諸眾生受眾苦　　起大慈悲現世間 
　　演法光明除闇冥　　此行于世智日行 
　　見諸眾生墮諸趣　　為集無邊妙法輪 
　　令其永斷生死流　　此是修行普賢行 
　　菩薩修行此十法　　則能普現眾生前 
　　恒于有海諸趣中　　度脫一切群生類 
　　以大慈悲方便力　　普現種種莊嚴身 
　　隨心為轉妙法輪　　皆令趣向菩提道  
　　爾時瞿波。說此偈已。告善財童子言。善男子。我已獲得觀一切菩薩三昧境界海解脫門。善財白言。大圣此解脫門境界云何。答言。善男子。我入此解脫。知此娑婆世界過不可說不可說佛剎極微塵數劫。一一劫中所有眾生種種形類。作善作惡。死此生彼。于諸趣中。受諸果報。及其修習禪定解脫。等持等至。或有出離。或不出離。正定邪定。及以不定。或有善根與煩惱俱。或有善根不與煩惱俱。或有具足善根。或有不具足善根。或有不善根所攝善根。或有善根所攝不善根。如是所集善不善法。我皆了知。無有疑惑。又彼劫中。所有諸佛。出現于世。種種名號。相續次第。我皆了知。又彼一一諸佛世尊。從初發心。求一切智。所發一切大誓愿海。所事一切善知識海。所有供養一切佛海。所行一切菩薩行海。所有莊嚴佛國土海。所有圓滿佛功德海。所有出現成正覺海。所有示現大神通海。所有方便轉法輪海。所有調伏諸眾生海。我皆了知。無有掛礙。亦知彼佛眾會差別。其眾會中。有諸眾生。依聲聞乘。而得出離。其諸聲聞。過去所習一切善根。所有受持聲聞乘法。及其所得種種智慧。我悉了知。其眾會中。有諸眾生。依獨覺乘。而得出離。其諸獨覺所有修習一切善根。所有證悟獨覺乘果。所住寂靜最勝解脫。所入三昧所現神通。所化眾生乃至入滅。我皆了知。亦知彼佛菩薩眾會圓滿普遍無有邊際。其諸菩薩從初發心。種善根時。發起無量種種大愿。修行種種難行之行。圓滿成就諸波羅蜜。種種莊嚴菩薩之道。以自在力。入于菩薩種種諸地。所謂菩薩地。種種助道菩薩地。種種自在行菩薩地。種種入出三昧菩薩地。種種自在神通菩薩地。種種自在出現菩薩地。種種建立菩薩地。種種觀察菩薩地。種種凈治菩薩地。種種依止菩薩地。種種相菩薩地。種種體菩薩地。種種智。菩薩攝智。菩薩成就智。菩薩住處。菩薩廣大行境界。菩薩大神通。菩薩三昧海。菩薩解脫方便海。菩薩所入三昧差別海。所得一切教智光明。所得一切智電光云。所獲一切忍。所有一切勇猛智。所有悟解一切法海。所入一切諸佛剎海。所度一切諸眾生海。所有顯示諸方便海。所有發起諸神通海。所有深廣諸弘誓海。我皆了知。善男子。此娑婆世界。從過去際。至今現在。不可說不可說佛剎極微塵數劫。所有種種差別劫海。所有眾生佛及眾會盡未來際。所有劫海展轉不斷相續次第。我皆了知。善男子。如知此娑婆世界。亦知婆婆世界中出生一切世界極微塵數世界相續次第。亦知娑婆世界內一切世界相續次第。亦知娑婆世界所有一切極微塵內所有世界相續次第。亦知娑婆世界外十方無間次第建立所住世界相續次第。亦知娑婆世界所依普照十方熾然寶光明剎種所攝一切世界相續次第。亦知毗盧遮那世尊在此華藏莊嚴世界海中十方無量諸世界種所攝世界相續次第。亦知華藏世界海中一切世界極微塵內所有世界相續次第。又亦知彼一切世界。種種安立。種種形狀。種種分量種種依住。種種際畔。種種莊嚴。種種成就。種種滅壞。所有眷屬。所有輪輞。所有旋轉。所有蓮華。所有須彌。所有河海。所有草樹。種種名號。我皆了知。亦知此華藏世界海。往昔皆由毗盧遮那如來本愿力故。出生如是種種世界。所有種種諸因緣海。亦知華藏世界海外。十方無邊盡法界虛空界。一切世界海中一切世界。亦知世尊毗盧遮那過去所經無量劫海。所有一切諸本事海。過去所發廣大愿海。過去所集諸乘教海。過去所修菩薩行海。過去所凈佛國土海。過去所事一切佛海。過去所化諸眾生海。過去所起諸神通海。過去所入諸方便海。過去所受諸佛法海。過去所入諸三昧海。過去所得諸自在海。過去所成諸功德海。過去所施一切資具檀波羅蜜。過去所持種種梵行戒波羅蜜。過去所受種種境界忍波羅蜜。過去所修猛利勇健勤波羅蜜。過去所入種種三昧禪波羅蜜。過去所成種種清凈慧波羅蜜。過去所現遍入世間諸影像身方便波羅蜜。過去所發清凈圓滿普賢行海愿波羅蜜。過去所獲一切如來種種自在諸神通海力波羅蜜。過去所證一切如來智光照世自在智海智波羅蜜。普攝一切諸佛菩提。普獲諸佛大智光明。證于諸佛一切智性。于一切處成等正覺。神通游戲。所轉法輪。所有一切道場眾會。其眾會中。一切菩薩。過去所種一切善根。從初發心行菩薩行。積集方便。成熟眾生。及彼菩薩所事諸佛。及善知識。念念增長。獲諸三昧。念念所入陀羅尼門。念念所得辯才大海。念念所起自在神通。念念所修菩薩行網。念念所集諸方便門。念念所知眾生根網。念念所集菩提分法。念念證入等持等至神通門海。如是一切。皆是毗盧遮那如來普遍十方一切法界無量劫海所修行海。我悉了知。亦知十方遍滿法界盡虛空界。一切如來劫海所修。乃至盡于未來際劫。神力加持。幻智境界。如是一切。我悉了知。何以故。我入此觀一切菩薩三昧境界海解脫門時。于一念中。盡能了知一切眾生種種心行。雜染清凈。流轉還滅。一切聲聞種種三昧。一切獨覺寂靜解脫三昧神通。一切菩薩種種三昧。種種地位。種種法門。種種趣入。及能了知一切如來解脫光明神通海故。  
大方廣佛華嚴經普賢菩薩行愿品卷第二十八 入不思議解脫境界普賢行愿品  
　　爾時善財。白瞿波言。圣者得此解脫。其已久如。瞿波告言。善男子。我于往世過百佛剎極微塵數劫。有劫名最勝行。世界名勝無畏。彼世界中。有四天下。名常具眾樂閻浮提。中有一王都。名大樹妙高吉祥。于八十四千億王都之中。最為上首。時此王都。復有八十四千億城而為眷屬。其諸城邑一一嚴飾。悉皆清凈。毗琉璃寶以為其地。七重寶墻周匝圍繞。一一皆以雜色影像光明寶網。以覆其上。其諸寶墻。一一皆以寶塹圍繞。金沙布底。香水盈滿。優缽羅華。缽頭摩華。拘物頭華。芬陀利華。彌布水上。此一一河。皆有自然眾寶欄楯。及諸寶網。莊嚴其岸。一一河間。復有寶多羅樹。七重圍繞。復有自然寶莊嚴樹。垂諸瓔珞。衣服鬘帶。真金寶網。彌覆其上。其諸城邑。往來之處。所有道路左右八步。皆以種種上妙雜寶。間錯莊嚴。發耀舒光。輝映一切。又有無量持明咒仙。嚴潔其身。如自在天。經行游履。保護眾生。又彼城邑。一一各有無量園苑游戲之處。華果樹林。無不備足。雜類眾鳥哀鳴和雅。游集其中。歡樂無畏。常有無量清凈微妙可愛男女。止住其中。身出妙香。普熏一切。諸天晝夜常雨妙華。色類百千。繽紛亂墜。彼諸城邑。一一皆有百千地神。而為守護。其諸城邑。內外所有。眾寶樹林。瓔珞鬘帶。及寶鈴網。諸莊嚴具。微風吹動。演出種種妙法音聲。聞皆喜悅。煩惱銷除。身意清涼。法喜充滿。于阿耨多羅三藐三菩提。得不退轉。具足普賢常所稱贊妙行功德。彼時有王。名為財主。常以正法。化周率土。妃嬪采女八萬四千。輔相大臣其數五百。五百王子色力具足。形相端嚴。勇猛無畏。能伏怨敵。王有夫人名蓮華吉祥藏。威德殊勝。顏貌第一。所生太子名威德主。端正奇特。人所樂見。具足圓滿三十二相。所謂足下平滿。猶如奩底。千輻輪相。圓滿備足。手足柔軟。如兜羅綿。其指纖長。網縵成就。足跟齊圓。足趺豐起。一一相稱。光潔妙好。雙腨傭圓。如仙鹿王。垂臂過膝。猶如象鼻。馬王陰藏。峰勢隱密。一一毛孔。各生一毛。紺發右旋。螺文不亂。身皮金色。細薄潤滑。一切塵垢。所不能著。手足肩項七處平滿。臂膊傭圓。脊骨不現。周圓相稱。如尼拘陀樹。頤頷胸臆。猶如師子。頸如紺蒲三約成就。常光四照面各一尋。四十牙齒。鮮白齊密。舌相紅赤。長廣覆面。梵音清美。人所樂聞。目睫青潤。齊整不亂。目上下瞬。猶如牛王。青白分明。面部圓滿。猶如凈月。眉相纖曲。如帝釋弓。白毫皎潔。文相右旋頂有肉髻。猶如天蓋。如是眾相。莊嚴其身。善男子。太子有時。受父王教。與二十千妓侍采女。并諸眷屬。前后圍繞。從宮城出。詣光明云峰大香芽園。游觀嬉戲。是時太子。乘閻浮檀上妙寶車。其車嚴飾。世無倫匹。大焰金剛以為其輪。天妙金剛以為其轂。香摩尼寶以為其箱。上妙栴檀間廁嚴飾。眾寶華網彌覆其上。大莊嚴藏寶摩尼王為師子座。五百采女各執寶繩。牽馭而行。不遲不速。進止合度。寶馬千匹。駕以金車。前后導從。白琉璃摩尼寶王以為其蓋。放不思議一切希有雜色光明。摩尼寶王而為莊校。一切影像紺琉璃王摩尼妙寶而作其竿。使人執持隨覆其上。百千萬人持諸寶蓋。百千萬人持諸寶幢。百千萬人持諸寶幡。百千萬人奏諸音樂。百千萬人散諸寶華。百千萬人持諸香爐。燒眾名香。前后圍繞。而為翊從。其路寬平。八衢齊列。界以雜寶。布以金沙。種種寶華而散其上。雜寶行樹及寶欄楯。于八衢間次第行列。覆以種種妙寶鈴網。及諸繒彩懸布樹間。以為嚴飾。于其路側。處處建立義堂福舍。眾寶樓閣。及諸倉庫。遞相連接。延袤遠近。珍寶財物悉皆充滿。或于其中。積諸珍寶瓔珞嚴具。或積繒彩上妙衣服。或辦甘美上味飲食。或貯香華身諸資具。或畜象馬雜寶車乘。或復安置端正女人及諸僮仆。善閑一切世儀禮則。一切藝能無不成就。隨諸眾生有來求索。悉皆施與。靡不令其意愿充滿。爾時大樹妙高吉祥王都之中。有一母人。名為善現。有一童女。名具足艷吉祥。顏容端正。色相嚴潔。洪纖得所。修短合度。眾相圓備。目發紺青。言同梵音。清徹美妙。智慧聰明。人所尊重。善達技能。精通辯論。恭勤匪懈。質直柔和。少欲寡思。慈愍不害。具足慚愧。無諂無憍。志量弘深。人無與等。及與其母。乘妙寶車。將諸眷屬。無量采女前后圍繞。先于太子。從王都出。歌詠嬉戲。隨路而行。見其太子奏諸妓樂。言辭諷詠。心生愛染。而白母言。善哉慈母。我心愿得敬事此人。若不遂情。自當殞滅。時母善現。告其女言。汝今不應生如是念。何以故。今此仁者。是王太子。具足圓滿轉輪王相。不久當紹轉輪王位。時有女寶自然出現。飛行乘空。有大威德。我今與汝。種族卑賤。非其匹偶。此甚難得。勿生是意。是時童女。其心決定。堅固不舍。時香芽云峰園苑之側。有一道場。名法云光明。時有如來。名勝日身。于此道場。成等正覺。已經七日。是時童女。游觀疲極。暫時假寐。時彼如來。即于夢中。為現神變。從夢覺已。時有宿世守護菩薩親友使天。于虛空中。而告之言。童女汝向所夢。是勝日身如來。于香芽云峰園苑之側。法云光明菩提場中。成等正覺。始經七日。諸菩薩眾。前后圍繞。及諸天龍。夜叉。乾闥婆。阿修羅。迦樓羅。緊那羅。摩睺羅伽。梵世諸王凈居天等。并諸一切主河主海。主地主水。主風主火。主山主城。主園主藥。主林主稼。主方主空。主晝主夜。身眾足行道場神等。男女眷屬。為欲見佛聽聞法故。皆悉來集。汝今亦應親近禮敬。時具足艷。吉祥童女。以于夢中。睹佛神變。得佛功德所加持故。其心無畏。安隱快樂。以其宿心。景慕太子。即于其前。而說偈言。  
　　我身端正無等倫　　智慧色相皆圓滿 
　　言辭禮則咸通達　　功德名聞遍十方 
　　世間無量諸眾生　　見我身者皆貪著 
　　我于彼眾恒清凈　　曾不生于染愛心 
　　我心一切無憎愛　　亦離愚癡嗔恨心 
　　但以清凈大慈悲　　究竟饒益諸含識 
　　我于今時見太子　　最勝功德相莊嚴 
　　其心大喜充遍身　　諸根悅樂思親近 
　　色如凈妙光明寶　　毛發紺青而右旋 
　　鼻高修直妙端嚴　　額廣平正眉纖曲 
　　身如妙寶真金聚　　相好光明無等倫 
　　妙眼長廣若青蓮　　齒白齊密踰珂雪 
　　月面圓明師子頰　　口方唇赤色如丹 
　　所發曾無非法言　　愿最勝尊哀納我 
　　舌相長廣能柔軟　　色若赤銅眾寶光 
　　聲如梵響緊那羅　　眾生聞者咸欣悅 
　　發言現笑辭清妙　　威光蔽眾德難量 
　　喜顏美貌自莊嚴　　能令見者無厭足 
　　心無垢染身清凈　　三十二相所莊嚴 
　　必于此界作輪王　　唯愿慈悲垂納受  
　　爾時威德主太子。為于世間顯示女人。多諸過患。障諸世間出世間樂。乃至能障無上菩提。于眾會中。即為童女。而說偈言。  
　　世間妄計諸宗族　　愛敬適悅唯女人 
　　一切最勝無比倫　　能成住止諸善伴 
　　女為第一人中寶　　亦作天人解脫因 
　　紹續勝種功德身　　世智說言女為勝 
　　一切熱惱燒心苦　　種種煩冤所逼身 
　　妻慰令使得清涼　　譬如毒暑逢甘雨 
　　凡夫心沒諸憂惱　　猶遭重病之所纏 
　　因妻佞媚所歡娛　　妄謂除憂最勝藥 
　　邪見眾生興是念　　女人能為世界因 
　　生成長育福莊嚴　　天地變化無能勝 
　　勤勞世業唯由女　　勸夫普作諸善事 
　　能令男子隨意轉　　此女無染別人心 
　　智人所說諸煩惱　　一切過業由女生 
　　況取卑族以為妻　　世間極惡無過此 
　　女人弊執為其性　　如地堅住匪能移 
　　但隨富樂榮貴遷　　貧賤衰羸咸棄舍 
　　五通仙人大威德　　退失神通因女人 
　　隨意自在騎項行　　王女能令寂靜轉 
　　琰魔死王及猛風　　亦如地下沃焦海 
　　炎火黑蛇刀毒藥　　女人為害過于此 
　　敬心給足諸財寶　　質直承事意無違 
　　智慧方便或剛柔　　無有能知女心者 
　　見人啼笑皆過彼　　種種幻惑誘其心 
　　貌恭矯媚于男夫　　心藏很戾無知者 
　　極虛誑語示真實　　極真實言皆虛妄 
　　恒如毒獸害眾生　　咄哉丈夫寧共處 
　　長時敬事益憍慢　　暫遇違緣惡轉增 
　　若出若處一切時　　陵突于夫無愧恥 
　　如火焚薪恒不足　　如海吞流無滿時 
　　琰魔不厭殺眾生　　女人欲男心亦爾 
　　女人不觀于種族　　老少貴賤與妍媸 
　　一切男子悉馳求　　無厭恣欲情如是 
　　女人志欲無厭足　　曾無少分系夫心 
　　猶如野牛自在行　　恒思漸食于新草 
　　少年盛色心流轉　　富貴從夫系屬人 
　　豐盈玉饌瓔珞衣　　常愿貧窮隨自意 
　　種種供事咸充足　　涂香沐浴妙莊嚴 
　　未嘗慚愧丈夫恩　　縱意邪思心不絕 
　　或染欲語憐愍語　　舌上猶如甘露生 
　　心中猛惡興毒害　　是故女言難定信 
　　女人能間夫宗族　　匪令雍穆暫同居 
　　父母兄弟甚怨仇　　一切姻親皆舍離 
　　外現美容懷諂媚　　一切愆違滿腹中 
　　不應觀視一須臾　　況久甘其粗惡語 
　　女人恒于一切處　　防諸過患及猜嫌 
　　一行有虧眾所輕　　傷風敗俗人咸棄 
　　女人童幼及中年　　乃至老時過百歲 
　　內外種族皆榮貴　　動止恒須人所防 
　　處女居家隨父母　　笄年適事又從夫 
　　夫亡從子護嫌疑　　由是常名不自在 
　　出家舍欲修寂靜　　心思女境非圣賢 
　　猶郁金香染垢衣　　離善常為智人笑 
　　如囚得出思還入　　如狂遇差愿重生 
　　癩病已除念病時　　舍女思女過于是 
　　如澄靜水蛟龍止　　亦如金窟猛獸居 
　　雖修戒定念女人　　智者觀之亦如是 
　　智人寧吞于熱鐵　　不觀女色亂其心 
　　戒定慧品遍成怨　　寂靜資緣皆棄舍 
　　女人不觀于勝族　　吉祥富貴智名聞 
　　唯求染欲無異心　　云何慧者所親近 
　　有住諸禪及威勢　　能殺勇力與王仙 
　　或時女色染其心　　退失調伏諸功德 
　　斗諍象馬諸軍陣　　亡軀濟海集珍財 
　　勝族乞丐為仆隸　　行非正法皆由女 
　　女人喜怒情難見　　染心邪計量無涯 
　　世間名稱諸智人　　無有能知女心者 
　　五通神仙及天主　　能知大海水多少 
　　終身計算莫能知　　一一女人差別意 
　　諂言悅耳甘如蜜　　心如利劍害于人 
　　亂意巧妙奪人心　　懷惡興謀肆諸毒 
　　女人妙飾或無飾　　行住坐臥悉猜嫌 
　　邪視愚智諸女人　　見畫像女亦憎惡 
　　愚童樂攀毒樹枝　　癡亂欲住毒蛇窟 
　　狂人執持于熱鐵　　親近女色過于是 
　　染著女色心昏醉　　違意忿毒害于身 
　　怖彼女人喜怒時　　智者云何親近住 
　　女人惡法滿其心　　如河深水蛟龍止 
　　不觀勇力色種族　　恣欲從心無是非 
　　女心不定如疾風　　亦如迅速浮云電 
　　百歲供承資所欲　　曾無少念丈夫恩 
　　不敬有德輕無德　　憎貧樂富徇貪求 
　　美言敬養增慢高　　資財闕乏無心顧 
　　蚖蛇枯磧狼毒華　　共住戴持傷一世 
　　暫近女色過于彼　　永害未來功德身 
　　女人讒巧恒是非　　離間六親及朋友 
　　覆藏己過揚他失　　一切過患由女人 
　　女心不定如猿狖　　恒思少過忘多恩 
　　愚夫敬事若師尊　　如奴奉主情無足 
　　女性如河滋泛溢　　漂諸勝法壞多身 
　　如流湍激兩岸崩　　女人害善過于是 
　　女人欲網甚堅密　　顧視徐行無愧容 
　　笑語歡諍無異心　　羅諸富貴如昏醉 
　　女人染愛由妄起　　如樹無根欲盡燈 
　　色衰愛息一須臾　　所有恩情咸滅盡 
　　女人愛欲須臾頃　　染心邪語信難依 
　　或時寶重過珠珍　　或生厭棄如芻草 
　　象王自在拔樹力　　色如浮空大白云 
　　由為女象醉其心　　一切隨人所調伏 
　　菩薩為法攝女人　　雖恒教授心遠離 
　　若時太過而親近　　如鳥折翼不能飛 
　　女人志趣恒卑下　　如河流處岸崩摧 
　　所往能令善法衰　　毀宗滅族皆因此 
　　女人能張愛欲網　　羅捕一切諸愚夫 
　　世間染欲諸眾生　　如魚吞鉤為所食 
　　智者觀知本不凈　　九竅常流晝夜時 
　　如是厭離女人身　　云何于此生貪著 
　　女身虛幻如浮泡　　老病死苦所依處 
　　積集不凈過山岳　　云何于此生貪著 
　　一切憂惱及恐怖　　皆從女色之所生 
　　若能觀察無貪著　　解脫無憂無恐懼 
　　是故智者不觀女　　或時觀察以慈心 
　　想如母女及姊妹　　隨應為說無貪法 
　　能了女人身內外　　種種不凈之所生 
　　如何境動思欲火　　焚燒累劫諸善根  
　　爾時妙威德主太子。說此偈已。告具足艷吉祥童女言。汝是誰女。先系屬誰。為誰守護。若已屬人。我則不應重攝受汝。爾時太子。以偈問曰。  
　　汝具清凈功德身　　色相端嚴甚微妙 
　　我今問汝應實答　　汝本從生及所居 
　　父母親屬為是誰　　汝復今依誰所住 
　　若已系屬于他人　　我則不應重攝受 
　　汝不好盜他財物　　汝不無慈害有情 
　　汝不邪行染其心　　畢竟汝依何語住 
　　汝不離間他親友　　口出一切粗惡言 
　　虛誑無義惱群生　　貪求境界懷嫉妒 
　　汝不于他生恚怒　　以邪險見自纏心 
　　不行諂幻誑世間　　作諸相違重業不 
　　尊重父母師長不　　恭敬一切善友不 
　　見諸困厄貧窮人　　能起慈心饒益不 
　　若有一切善知識　　誨示于汝真實法 
　　能以堅固信樂心　　恭敬勤修供養不 
　　汝能愛樂諸佛不　　汝能尊重菩薩不 
　　最勝佛法功德僧　　一切能生恭敬不 
　　汝能安住正法不　　汝能遠離非法不 
　　聞贊無邊功德海　　能生愛樂尊重不 
　　汝見孤獨無所依　　能起慈心救護不 
　　汝見惡道諸眾生　　能生廣大悲心不 
　　于他所有榮樂事　　能生最極歡喜不 
　　于諸逼迫眾生中　　能住平等舍心不 
　　汝為癡闇諸眾生　　求大菩提開悟不 
　　無邊劫海修諸行　　不起身心疲倦不  
　　爾時太子。如是問已。女母善現。即于其前。自說童女從初誕生。乃至成長所有吉祥功德之相。而說偈言。  
　　太子仁今應善聽　　所問此女諸因緣 
　　初生漸次及長成　　具德莊嚴我當說 
　　曩于太子初生日　　此女亦從蓮華生 
　　諸根清凈相圓明　　肢節莊嚴皆具足 
　　我時游觀于春月　　入彼最勝娑羅園 
　　觀諸卉木華始生　　百谷藥草皆榮茂 
　　奇樹名華開眾色　　發耀舒光如慶云 
　　黑蜂游集鳥和鳴　　聞者忘憂恣歡樂 
　　同游八百諸采女　　容儀端正奪人心 
　　袨服姝麗備莊嚴　　言談歌詠皆殊妙 
　　園有浴池寶嚴飾　　名為種種蓮華幢 
　　我將采女詣池邊　　散華布地而敷座 
　　于彼清凈芳池內　　忽生千葉寶蓮華 
　　閻浮檀金以為臺　　琉璃為莖摩尼葉 
　　妙香眾寶為華蕊　　普放一切大光明 
　　眾生睹相盡生疑　　中夜云何日光照 
　　夜分既盡日初出　　光明照此蓮華開 
　　蓮華放光出妙音　　示此童女初生相 
　　我時見此人間寶　　從彼蓮華之所生 
　　往修凈業悉無虧　　今獲圓明諸妙果 
　　紺琉璃發青蓮眼　　面貌端嚴金色光 
　　華鬘寶髻具莊嚴　　吉祥無垢蓮華色 
　　身分肢節皆圓滿　　相好光明無比倫 
　　儼然端坐寶華中　　猶如凈妙真金像 
　　遍身所有諸毛孔　　咸出一切栴檀香 
　　口中常出青蓮香　　所有言音同梵響 
　　或時微笑有宣說　　猶如天樂妙音聲 
　　此是女寶世間希　　非諸下劣當斯偶 
　　我觀世間無有人　　堪與此女為其主 
　　唯仁功德相莊嚴　　愿賜弘悲哀納受 
　　此女非長亦非短　　亦復不粗亦不細 
　　身諸部分悉端嚴　　眾相圓備無譏丑 
　　世間所有諸技藝　　文字算印工巧法 
　　言辭諷詠皆清妙　　唯愿仁尊哀納受 
　　亦能解了諸兵法　　弓劍技術無不通 
　　善和斗訟以慈心　　聞名仰德咸調伏 
　　宿因勝行皆圓滿　　一切功德自莊嚴 
　　見者歡喜永無厭　　唯愿仁尊哀納受 
　　眾生所有一切病　　知其因起及增損 
　　應病與藥使無差　　能令眾苦皆銷滅 
　　閻浮一切語言法　　音聲隨轉無量種 
　　名言訓釋各不同　　如是一切咸通達 
　　世間所有諸音樂　　歌舞嬉戲及贊詠 
　　言辭辯論適人心　　能令見者咸欣悅 
　　動止威儀皆有則　　取舍進退合其宜 
　　于染不染諸眾生　　但以慈心無所著 
　　徐步諦觀心不亂　　諸根寂靜念無虧 
　　身口恒隨智慧行　　女人過失咸皆離 
　　女人所有諸功德　　此女一切備修持 
　　人間女寶汝應知　　愿速垂悲哀納受 
　　其心不慳亦不嫉　　亦無嗜欲及貪嗔 
　　質直柔軟性調和　　言音美妙無粗獷 
　　恭敬一切諸尊長　　專求功德志無移 
　　于諸梵行悉堅持　　唯愿慈悲哀納受 
　　見諸衰老及重病　　受諸困厄處貧窮 
　　無主無親無所依　　常起慈心而救護 
　　不念自身安隱樂　　常樂利益諸眾生 
　　以此功德莊嚴心　　究竟觀于真實諦 
　　行住坐臥心無逸　　動靜語默常應時 
　　未曾一念舍眾生　　能令見者咸尊重 
　　雖于一切眾生處　　不起凡夫染污心 
　　見有慈悲具德人　　常樂親近無厭足 
　　普能尊重善知識　　遠離一切惡知識 
　　心無躁競恒順行　　所作先思無謬失 
　　普于一切無怨恨　　恒修眾福以嚴身 
　　智慧人間無等倫　　此女宜應奉太子  
大方廣佛華嚴經普賢菩薩行愿品卷第二十九 入不思議解脫境界普賢行愿品  
　　爾時威德主太子。于香牙云峰園苑之內。對諸眾會。及善現前。問童女言。善女。我為求阿耨多羅三藐三菩提。愿盡未來行菩薩行。積集一切助道之法。凈修一切諸波羅蜜。供事未來一切諸佛。護持一切諸佛教法。嚴凈一切諸佛剎土。當紹一切如來種性。當誓成熟一切眾生。當斷一切眾生苦惱。當令一切置安隱處。當凈一切眾生智眼。當修一切菩薩妙行。當入菩薩平等體性。當住一切諸菩薩地。當令二乘圓滿佛果。當令一切眾生歡喜。我為滿足檀波羅蜜。究竟成就無上菩提。內外財寶乃至頭目。一切皆舍無所顧戀。當于爾時。汝或于我而作障難。令我施行不得圓滿。施財物時。汝心慳吝。施男女時。汝心痛惱。割肢體時。汝心憂悶。舍汝出家。汝心悔恨。爾時太子。如是問已。復為童女。而說偈言。  
　　我為哀愍眾生故　　發起廣大菩提心 
　　當于無量億劫中　　積集成滿菩提智 
　　無量無邊大劫海　　凈修諸愿如虛空 
　　入地治障具修行　　究竟當獲如來地 
　　誓于三世諸佛所　　備學一切波羅蜜 
　　具足方便正修持　　成就最勝菩提道 
　　十方所有垢穢剎　　我當普遍皆嚴凈 
　　及諸惡趣苦難中　　我當救護咸令出 
　　一切眾生居有海　　煩惱癡惑恒纏覆 
　　我當除滅盡無余　　普令安住如來道 
　　我當供養一切佛　　我當普修菩薩地 
　　常起廣大慈悲心　　所須皆與無貪吝 
　　汝見一切來乞者　　于財或起慳吝心 
　　我心常樂施群生　　汝當隨我無違逆 
　　我當于彼施頭時　　汝心慎勿生憂惱 
　　我今先語汝令知　　令汝心堅恒不動 
　　割截肢體及手足　　乃至妻子心無吝 
　　汝于乞者莫憎嫌　　應可諦思無退轉 
　　為滿一切眾生欲　　內外所有皆能舍 
　　汝能順我菩提心　　我亦當隨于汝意  
　　爾時具足艷吉祥童女。聞是語已。即白太子威德主言。善哉丈夫。如仁所問。諸菩薩行。難行能行。難忍能忍。如是一切。我當隨順精勤修習。親近不舍。如影隨形。令仁所愿皆得成滿。爾時童女。即向太子。而說偈言。  
　　設于無量無邊劫　　一切地獄火焚身 
　　仁尊若能眷納我　　甘心分受無辭苦 
　　設于無量受生處　　以身碎末如微塵 
　　仁尊若能眷納我　　堅心忍受無搖動 
　　設于無量無邊劫　　頂戴一切金剛山 
　　仁尊若能眷納我　　甘心分受無疲厭 
　　汝于生死諸劫海　　以我身肉施眾生 
　　汝得安處法王家　　愿我如仁亦當獲 
　　唯愿太子垂哀納　　與我為主共修行 
　　所生劫海行施時　　常以我身施一切 
　　汝為愍念眾生故　　而發廣大菩提心 
　　既已普攝諸群生　　亦愿慈悲攝受我 
　　我心本不求豪富　　亦復不貪五欲樂 
　　但為同法共修行　　由是愿以仁為主 
　　紺青修廣慈悲眼　　普觀一切諸眾生 
　　不起凡夫染污心　　必成寂靜菩提果 
　　太子凡所經行處　　地神涌出寶蓮華 
　　光明妙相具莊嚴　　必作輪王垂納我 
　　我于夢中曾見此　　法云光照菩提場 
　　佛成正覺放光明　　無量菩薩同圍繞 
　　夢彼如來勝日身　　如紫金山光照耀 
　　即時以手摩我頂　　寤已踴躍心歡喜 
　　空中有天名喜光　　與我昔世曾同行 
　　出妙言音來告我　　云彼如來今出世 
　　由我昔時生是念　　愿見太子功德身 
　　彼天告我如是言　　汝必于今當得見 
　　蒙佛加持今見汝　　昔所志愿悉皆圓 
　　愿共俱往詣如來　　同心共學菩提道  
　　爾時太子。聞勝日身如來名已。即得速疾清凈心。名見佛差別無障礙大歡喜。即散五百摩尼寶華于童女上。冠以吉祥藏摩尼寶髻。被以雜色火焰摩尼寶衣。爾時童女。端心正念。曾無搖動。亦無喜相。但一心合掌。瞻仰太子。正念現前。目不暫舍。時母善現。即向太子。而說偈言。  
　　此女希有人間寶　　凈福妙相莊嚴身 
　　宿心誓愿奉仁尊　　一切志樂今成滿 
　　堅持凈戒恒無缺　　智慧圓滿念無虧 
　　功德具足相圓明　　一切女人無與等 
　　此女本從蓮華生　　種姓清凈無譏丑 
　　女人之過咸皆離　　堪隨太子共修持 
　　其身細妙如繒纊　　手足柔軟兜羅綿 
　　隨其摩觸病皆除　　身心安樂無諸苦 
　　身諸毛孔所出香　　芬馨超世無倫匹 
　　若暫嗅聞心離染　　住于凈戒獲身安 
　　身如凈妙真金色　　不著塵垢如蓮華 
　　眾生見者離貪嗔　　皆具慈悲無怒害 
　　言音美妙聲柔軟　　一切眾生咸樂聞 
　　經心歷耳悅諸根　　惡業消除煩惱滅 
　　內心清凈無瑕穢　　柔和質直性無偏 
　　言辭稱悅不乖宜　　聞皆歡喜心調伏 
　　具足慚愧無欺誑　　不憍不諂有慈悲 
　　為求正法度眾生　　恭勤善友無厭足 
　　不于色相及種族　　乃至榮樂無迷醉 
　　但以謙恭無我心　　專求無上菩提道  
　　爾時威德主太子。與具足艷吉祥童女。及二萬采女。并諸眷屬。為欲親近恭敬供養勝日身如來。各乘寶車。出香芽園。詣法云光明道場。至已下車。步進佛所。見佛身相。端嚴寂靜。諸根調順。猶若象王。內外清凈。無諸垢濁。如大龍池。以見佛故。踴躍歡喜。心生凈信。增長愛樂。頂禮佛足。繞無數匝。于時太子。及彼童女。各持五百大摩尼寶上妙蓮華。奉散于佛。以佛神力。于虛空中。普覆如來一切眾會。爾時太子。復為彼佛。造立精舍。其數五百。一一皆以香木所成。五百摩尼而為間錯。種種雜寶。周遍莊嚴。時彼如來。知其太子根已成熟。即為演說普眼燈門修多羅。是時太子。聞是經已。于諸法中。證得十三昧海門。所謂得一切如來愿海出現光明三昧門。得普照三世光明藏三昧門。得現見一切佛道場三昧門。得入一切眾生界光明普照三昧門。得普照一切世間智聚光明燈三昧門。得普照一切眾生諸根海智燈三昧門。得救護一切眾生智光明云三昧門。得調伏成熟一切眾生大智光明燈三昧門。得聞持諸佛轉法輪聲悉現前三昧門。得圓滿普賢清凈行愿海云三昧門。以得如是三昧門故。于諸法中。靡不獲得甚深三昧。時具足艷吉祥童女。以聞法故。即得三昧。名難摧伏智海藏。于阿耨多羅三藐三菩提。得不退轉。爾時太子。與彼童女。并其眷屬。聞法獲益。頂禮佛足。繞無數匝。辭退還宮。詣父王所。到已禮足。而白王言。大王當知勝日身如來。出興于世。于此國內香芽云峰園苑之側法云光明菩提場中。成等正覺。于今未久。時財主王。忽聞是語。問太子言。是誰為汝說如是事。天耶人耶。太子白言。是此具足艷吉祥童女所說。時王聞已。歡喜無量。譬如貧人得大伏藏。作如是念。佛無上寶。難得出世。難可值遇。若有得見。必斷一切煩惱惡業。不墮一切生死險道。如來出世。為大醫王。能治眾生煩惱重病。如來出世。為大明燈。能破眾生無明黑闇。如來出世。為大導師。能引眾生至一切智安隱住處。作是念已。擊鼓宣令。敕諸小王群臣眷屬。及剎帝利。諸婆羅門。長者居士。城邑聚落。一切人眾。皆悉來集。而告之言。汝等當知。如來出世。希有難值。我今欲往親近禮敬。王于是時。即舍王位。授與太子。灌頂訖已。與諸眷屬十千人俱。往菩提場。詣如來所。到已頂禮。繞百千匝。與諸眷屬。退坐一面。  
　　爾時如來。普遍觀察道場眾會。及財主王。并其眷屬。從于眉間白毫相中。放大光明。名照現一切眾生心燈。普照十方無量世界。住于一切世主之前。示現如來不可思議種種佛事廣大神變。令諸眾生應受化者。心得清凈。爾時如來。以不思議自在神力。示現超出一切世間最高大身。以圓滿音。普隨一切諸語言海。為大眾說陀羅尼門。名入一切法義離翳燈。以佛剎極微塵數陀羅尼門。而為眷屬。時王聞已。即時獲得一切法大智光明。其眾會中。有閻浮提極微塵數諸菩薩等。俱時證得入一切法義離翳燈陀羅尼門。六十那由他眾生。盡諸有漏。心得解脫。十千眾生。遠塵離垢。得法眼凈。無量眾生。發阿耨多羅三藐三菩提心。爾時如來。又以不思議力。普于十方一切世界。廣現神變。以三乘法。教化眾生。時財主王。得大法光照其心故。即作是念。今此甚深功德法味。我若在家不能證得。若佛聽我親近出家。即于是法。當得成就。作是念已。前白佛言。我今愿欲親近如來。出家為道。佛告大王。當隨汝意。宜自知時。時財主王即與眷屬十千人等。同于佛所。出家學道。精勤修習。未久之間。悉皆獲得入一切法義離翳燈陀羅尼門。亦得如上諸三昧門。又得菩薩十種神通門。又入菩薩無邊辯才門。又得菩薩無礙清凈身。普詣十方諸如來所。聽佛所轉微妙法輪。悉能受持。無有忘失。又于佛所。作大法師。廣為眾生。演說諸法。復以神力。遍十方剎。隨眾生心。而為現身。于諸世間。為大明燈。稱贊諸佛。出現世間。稱贊諸佛本修行愿稱贊諸佛所集功德。稱贊諸佛本生因緣。稱贊諸佛自在神力。護持諸佛所有教法。爾時太子。于十五日。升于正殿。坐師子座。采女圍繞。輪王七寶。自然而至。一者輪寶。名無礙行。輻網具足。百千妙寶。以為莊嚴。閻浮檀金光明普照。二者象寶。名金剛山。威力廣大。三者馬寶。名迅疾風。四者珠寶名日光藏云。五者女寶。名具足艷吉祥。六主藏臣寶。名為大財。七主兵寶。名離垢眼。如是七寶。欻然出現。具足成就。為轉輪王。主四天下。威德自在。行正法化。能伏一切。人皆快樂。王有千子。端正勇健。威力雄猛。無諸怨敵。化境寬博。盡大海際。其地柔軟。無諸荊棘。安隱豐樂。離眾災患。時閻浮提八萬四千諸小王都。一一王都皆有僧坊。其數五百。一一僧坊。建百樓閣。環廊四繞。樹林蓊郁。冬夏安居。經行之處。一切皆以眾寶莊嚴。及諸一切資生之具無不備足。復于處處僧伽藍內。立佛支提。皆悉高廣莊嚴妙好。彼諸城內。皆請如來。以不思議華香幡蓋妙寶繒彩諸供養具。而為供養。爾時如來。咸受其請。以自在力。其身普入一切王都。令無量眾生種諸善根。無量眾生心得清凈。無量眾生發歡喜心。無量眾生增長愛敬。無量眾生速疾發起大菩提意。廣以大悲。饒益群品。勤修一切諸佛正法。隨所修習。皆能悟入。回向諸佛一切智道。了達諸佛甚深法海。普入三世無差別智。普照三世諸眾生界。知一切佛出興于世相續次第。得一切佛種智。方便善巧調伏一切眾生。發起菩薩廣大行愿。清凈一切諸菩薩道。安住菩薩平等智性。入佛無盡辯才大門。轉佛清凈無礙法輪。普現其身。遍一切剎。住于一切眾生之前。知諸眾生根性欲解種種心海。隨應調伏。皆令成熟。爾時大威德主轉輪圣王。及彼一切王都城中。皆得見彼勝日身如來。示現種種不可思議大神通力。如是自在廣大饒益。  
　　善男子。于意云何。彼時太子大威德主。受于父王灌頂升位。作轉輪王。供養佛者。豈異人乎。今世尊毗盧遮那如來是也。彼時父王名財主者。豈異人乎。今寶華光如來是也。其佛現在東方過世界海極微塵數剎海之外。有世界海。名普現法界虛空影像云。彼剎海中。有世界種。名普現三世影像摩尼王。彼世界種中。有一世界。名佛圓滿燈。彼世界中。有菩提場。名一切世主身影像幢。寶華光如來。于此成阿耨多羅三藐三菩提。有不可說不可說佛剎極微塵數諸菩薩眾。前后圍繞。于眾會中。轉正法輪。令無量眾生皆得成熟。彼佛過去為菩薩時。修習莊嚴此世界海。彼剎海中。去來今佛。成正等覺出興世者皆悉是彼寶華光佛之所化度。最初令其發阿耨多羅三藐三菩提心。乃至究竟。令其成熟。善男子。時財主王。第一夫人大威德主太子之母。蓮華吉祥藏者。豈異人乎。今此佛母摩耶夫人。得幻智光明無礙解脫。于其身中。含藏出生過去未來一切諸佛。今于此界。生佛世尊。毗盧遮那如來者是。時具足艷吉祥女母善現者。豈異人乎。即今我母執杖釋種善目夫人是也。善男子。彼時大威德主轉輪圣王所有眷屬。豈異人乎。今佛世尊。所有眾會一切菩薩是也。如是菩薩。皆具修集普賢所行。圓滿成就普賢大愿。雖恒在此佛會道場。而能普現一切世界。住諸菩薩平等三昧。常得現見一切諸佛。悉能聞持一切如來等虛空界妙音聲海所轉法輪。住一切法自在智力。名稱普聞諸佛國土。能普親近一切如來道場眾會。隨諸眾生應受化者。演說正法。悉令成熟。盡未來際一切劫海修菩薩行。恒無間斷。成滿普賢廣大誓愿。善男子。彼時童女具足艷吉祥。與威德主轉輪圣王。盡其形壽。以四事供養勝日身如來者。豈異人乎。我身是也。善男子。彼佛滅后。于此世界。復有佛出。名清凈身。我于彼佛。親近供養。聞法受持。亦為眾生。行菩薩道。次有佛出。名一切智影像月身。我于彼時。親近供養。次有佛出。名閻浮檀金光明王。次有佛出。名大梵音相莊嚴身。次有佛出。名種種焰妙月光。次有佛出。名妙高智觀察幢。次有佛出。名廣大智光明王。次有佛出。名那羅延金剛精進力。次有佛出。名智勢力無能勝。次有佛出。名普觀察智。次有佛出。名廣大智吉祥云。次有佛出。名無畏智光明身。次有佛出。名凈智焰光云。次有佛出。名功德幢。次有佛出。名智日幢。次有佛出。名蓮華開敷身。次有佛出。名福德嚴凈光。次有佛出。名智焰云。次有佛出。名毗盧遮那月。次有佛出。名莊嚴蓋大聲王。次有佛出。名大勇猛普智光明。次有佛出。名法界境界智月王。次有佛出。名普現影像開悟眾生如虛空心。次有佛出。名語言相寂滅香。次有佛出。名普震隨順寂靜聲。次有佛出。名堅固智無障礙光網。次有佛出。名甘露山威德王。次有佛出。名法海雷音。次有佛出。名佛虛空光照髻。次有佛出。名月光毫相云。次有佛出。名月面妙圓滿。次有佛出。名妙覺智拘蘇摩華光。次有佛出。名寶焰山吉祥威德。次有佛出。名廣大功德星宿光。次有佛出。名具一切智三昧身。次有佛出。名焰圓滿身。次有佛出。名最勝威德寶光明。次有佛出。名普智速疾行。次有佛出。名光焰海門燈。次有佛出。名大法宮殿妙聲王。次有佛出。名無比功德名稱幢。次有佛出。名修臂。次有佛出。名清凈本愿神變化月。次有佛出。名虛空智實義燈。次有佛出。名法上虛空自在王。次有佛出。名毗盧遮那德藏王。次有佛出。名那羅延法聚。次有佛出。名諸乘智積幢。次有佛出。名法海妙蓮華。如是等六十百千億那由他如來。于彼劫中。相續次第。出興于世。我皆親近承事供養。其最后佛。名廣大歡喜出現威德。最后于此。出興于世。爾時彼佛。來入王城。我于彼時。為王正妃。同與大王以諸供具。供養彼佛。于其佛所。聞說法門。名一切如來受生出現燈。即時獲得差別智眼。名觀一切菩薩三昧海微細境界解脫門。  
　　善男子。我時于彼。得此解脫。經佛剎極微塵劫。常與菩薩勤加修習。是諸劫中。所有諸佛無量無邊。我皆一一親近供養。受行其法。或有劫中承事一佛。或有劫中承事二佛。或有劫中承事三佛。或百或千。乃至或有于一劫中親近承事不可說不可說佛。或有劫中值于佛剎極微塵數佛。如是諸佛。我皆親近承事供養。猶未能知菩薩之身。形量色貌。及身語意。業行果報。三昧解脫。所有境界。善男子。若有眾生。得見菩薩。為一切智。修諸行時。或逆或順。若疑若信。菩薩皆以世出世間種種方便。而攝取之。以為眷屬。令于阿耨多羅三藐三菩提得不退轉。善男子。我從于彼廣大歡喜出現威德如來之所。得此觀一切菩薩三昧海微細境界解脫已。于百佛剎極微塵數劫。常與菩薩。而共修習。爾所劫中所有諸佛。出興于世。我皆親近承事供養。彼諸如來。各以異門說修多羅。隨順修行。憶持不忘。令此解脫。展轉增廣。由是能知種種修多羅。獲種種功德身。得種種解脫門。見種種三世海。詣種種佛剎海。見種種成正覺。入種種佛眾會。發種種菩薩愿。行種種菩薩行。滿種種菩薩解脫。亦未能知菩薩所成普賢解脫。何以故。菩薩所得普賢解脫神通境界。如大虛空。如眾生名。如三世海。如十方界。如法界海。無量無邊無際畔故。善男子。應知菩薩所得普賢解脫法門。與諸如來境界齊等。善男子。我于爾所佛剎極微塵數劫。觀菩薩身所有境界。無有厭足。如多欲人男女集會。更相染愛。于念念中。起于無量妄想思覺。隨彼境轉無有盡極。我亦如是。于爾所劫。觀菩薩身一一毛孔。念念悉見無量無邊廣大世界。種種生起。種種安立種種莊嚴。種種形狀。種種依住。種種分量種種時劫。種種際畔。種種山海。種種大地。種種云覆。種種名字。種種佛出興。種種菩提場。現種種大神通。于種種大眾會。演種種修多羅。立種種諸乘教。開種種方便門。放種種光明輪。嚴種種佛世界。設種種灌頂法。又于菩薩一一毛孔。于念念中。常見十方無邊佛海。坐種種道場。現種種神變。轉種種法輪。說種種修多羅。次第相續。恒不斷絕。又于菩薩一一毛孔。念念常見十方一切諸眾生海。種種住處。種種形貌。種種威儀。種種作業。種種根器。種種心量。又于菩薩一一毛孔。悉見三世諸菩薩海。無量無邊諸行門。無量無邊大愿海。無量無邊菩薩地。無量無邊波羅蜜。無量無邊本生事。無量無邊嚴剎行。無量無邊大慈門。無量無邊大悲云。無量無邊精進海。無量無邊大喜心。念念攝取無邊眾生。方便調伏。皆令成熟。善男子。我于爾所佛剎極微塵數劫。念念如是觀于菩薩一一毛孔所有境界。已所經處更不重經。已所見處更不重見。已所聞處更不重聞。已所得處更不重得。乃至見于悉達太子處。于內宮采女圍繞我以解脫力。觀于菩薩一一毛孔。悉見三世一切法界。無邊境界。深入無際。善男子。我唯得此觀察菩薩大三昧海微細境界解脫門。如諸菩薩摩訶薩。能悉成就諸方便海。等諸眾生。現隨類身。普住一切眾生之前。隨諸眾生。種種根性。演說種種諸乘教法。一切毛孔。悉能出生無量色相變化海云。知一切法本來清凈。無性為性。知諸眾生。同于虛空無相為相。住無分別究竟解脫。現無中邊廣大境界。知佛神力畢竟如如。能隨大愿。普現神變。一念能入廣大法界。令一切法自在。隨轉得一切法普遍智門。悉能游戲諸菩薩地。遠離一切煩惱結使。獲得清凈圓滿智通。知諸眾生究竟寂滅。普隨現身。皆令歡喜。與諸菩薩平等一緣。常共集會。不相舍離。得大神通。究竟不退。自在游行一切世界。隨諸眾生。現成正覺。普坐一切道場眾會。普隨諸趣而現受生乘不退輪。行菩薩行。見聞獲益。如藥樹王滿眾生心。如如意寶。一音普演。咸令歡喜。于大智地。安立諸法。智幻神通。遍周法界。如是菩薩。行智功德。而我云何。能知能說。  
　　爾時釋女瞿波。告善財言。善男子。此世界中。有大摩尼毗盧遮那寶蓮華藏師子之座。佛母摩耶而坐其上。汝詣彼問。菩薩云何修菩薩行。于諸世間。無所染著。菩薩云何得自在力。于諸法中。遠離塵垢。菩薩云何得信樂力供事諸佛恒無懈息。菩薩云何得勇進力。成就一切菩薩事業。菩薩云何得凈智力。遠離一切煩惱障礙。菩薩云何得深解力。有所聞法自然開悟。菩薩云何得現前力。成就菩薩觀察智慧。菩薩云何得周遍力。普詣一切諸如來所。菩薩云何得弘誓力。普攝一切諸眾生界。菩薩云何得不退力。盡未來劫修菩薩行。菩薩云何得觀察力。悉見諸法無有掛礙。菩薩云何入緣起智。見一切法。悉無有我。菩薩云何得隨順智。善解一切世出世法。菩薩云何得微細智。善能觀察諸法體性。菩薩云何得神通智。能為眾生說諸秘密。菩薩云何發起大愿。增長一切眾生善根。常無休息。菩薩云何親近承事諸佛菩薩。及以一切聲聞獨覺。恒不斷絕。爾時釋女瞿波。欲重宣說此解脫門義。承佛威力。向善財童子。而說偈言。  
　　若有眾生見菩薩　　修集種種菩提行 
　　起于不善及善心　　悉皆攝取令饒益 
　　往昔百剎極微數　　倍是塵數復有劫 
　　名為平等凈莊嚴　　剎名最勝須彌光 
　　彼劫有佛出興世　　三十六億那由他 
　　最后出現天人師　　號正法幢為世燈 
　　爾時彼佛涅槃后　　有王名智威德山 
　　自在統領閻浮提　　力能摧伏諸怨敵 
　　時王具有五百子　　端正勇健無能勝 
　　才智善巧悉過人　　眾生瞻仰無厭足 
　　其王及子心清凈　　深于佛法生信心 
　　受持守護及修行　　勇猛精進恒無退 
　　彼時太子名焰光　　具相莊嚴三十二 
　　離垢功德皆圓滿　　善能饒益諸群生 
　　將其眷屬五百億　　聞法出家行學道 
　　皆修梵行共精勤　　勇猛護持于佛法 
　　時有王都名智樹　　具足千億城圍繞 
　　林名寂靜大吉祥　　寶樹莊嚴皆勝妙 
　　焰光佛子住其中　　為眾弘宣佛正法 
　　辯才智慧無窮盡　　令其聞者除煩惱 
　　菩薩有時因乞食　　執持衣缽入王城 
　　威儀寂靜步安詳　　諦視正觀心不亂 
　　時彼城中有長者　　名為善稱歡喜幢 
　　我為童女在居家　　名凈日光端嚴相 
　　我時遙見此佛子　　念慧清凈常現前 
　　諸根調伏相端嚴　　所有威儀皆寂靜 
　　次行乞食至我門　　我見即時生愛染 
　　解身瓔珞莊嚴具　　歡喜并珠施缽中 
　　我時雖以染愛心　　供養焰光真佛子 
　　由是不經三惡趣　　常生天上及人間 
　　二百五十大劫中　　所生為女皆尊勝 
　　恒見焰光修學處　　具相莊嚴離垢身 
　　過彼二百五十劫　　次生善現母人家 
　　身為童女相端嚴　　名妙吉祥具足艷 
　　見彼太子威德主　　而生尊重愛敬心 
　　愿得奉事共修行　　幸彼宿因蒙納受 
　　我于彼時隨太子　　同詣如來勝日身 
　　即發廣大菩提心　　供養聞法生歡喜 
　　彼劫所有佛興世　　六十千億那由他 
　　最后佛號解脫光　　次第我皆興供養 
　　于彼最后如來所　　獲得覺法清凈心 
　　觀諸法性無有生　　成就宿命除煩惱 
　　即得菩薩三昧海　　觀察微細解脫門 
　　一念能入于十方　　不可思議諸剎海 
　　普見一切諸世界　　或有雜穢或清凈 
　　于雜穢剎無憎惡　　于清凈剎不貪著 
　　悉見十方諸剎海　　一切世界菩提場 
　　如來遍坐放光明　　我于一念皆能了 
　　彼佛所有大眾海　　我于一念皆能入 
　　亦知彼眾所修行　　三昧解脫神通力 
　　彼眾所有廣大行　　諸地諸度諸方便 
　　及諸誓愿海無涯　　我于念念皆深入 
　　我觀菩薩相好身　　一一毛孔神通事 
　　歷劫同修諸妙行　　求其邊際不可得 
　　一一毛孔所有剎　　不可言說無央數 
　　于中地水火風輪　　微細容持不相雜 
　　彼諸世界所安立　　形量名體皆不同 
　　剎中種種眾生身　　色相莊嚴亦無量 
　　我又以此解脫力　　盡見十方諸剎海 
　　諸佛現化滿其中　　調伏一切眾生界 
　　雖于無量劫修行　　見彼諸佛神通力 
　　猶不能知此菩薩　　身心及智所行道  
　　爾時善財童子。聞是法已。頂禮瞿波。繞百千匝。殷勤瞻仰。戀慕一心。辭退而去。  
大方廣佛華嚴經普賢菩薩行愿品卷第三十 入不思議解脫境界普賢行愿品  
　　爾時善財童子。一心欲往親近佛母摩耶夫人。即時獲得微細觀察諸佛境界無邊正智。作如是念。我當云何方便。得見此善知識。此善知識。遠離世間。住無所住。超過六處。離一切著。不染欲泥。住無礙道。知如實行具凈法身。以如幻業而現化身。以如幻智觀察世間。以如幻愿而現色身。以佛威力加持自身。此善知識。隨意生身。此善知識。無生滅身。無來去身。非虛實身。不變壞身。無起盡身。不思議身。所有諸相皆一相身。遠離二邊住解脫身。無依處身。無窮盡身。如影普現無分別身。如夢所見離尋伺身。如鏡中像不出入身。普于十方而化現身。住于三世無變異身。非身心身。無差別身。此善知識。所行無礙。猶如虛空。超諸世間一切眼境。唯是普賢凈目所見。如是之人。我今云何而得親近承事供養令生歡喜。與其同住。觀其狀貌。處其眾會。聽其音聲。思其語言。受其教誨。  
　　善財童子。作是念時。有主城神。名曰寶眼。無量城神。眷屬圍繞。于虛空中。而現其身。種種瓔珞。以為莊嚴。各現無量殊異色身。手持無量諸天寶華。以恭敬心。散善財上。作如是言。善男子。汝應善巧守護心城。謂不貪一切生死境界。應莊嚴心城。謂觀察趣求如來十力。應凈治心城。謂畢竟遠離慳嫉諂誑。應清涼心城。謂思惟一切諸法實性。應增長心城。謂以大精進成辨一切助道之法。應嚴飾心城。謂建立一切禪定解脫自在宮殿。應照耀心城。謂普入一切如來道場聽受般若波羅蜜法。應增益心城。謂普能出生一切如來諸方便海。應堅固心城。謂恒勤修習增長普賢清凈行愿。應防護心城。謂常能御捍煩惱惡友一切魔軍。應廓徹心城。謂開引諸佛普智光明。應善補心城。謂受持諸佛甘露法雨。應扶助心城。謂深信一切佛功德海。應廣大心城。謂大慈遍及一切世間。應普覆心城。謂集眾善法以覆其上。應寬博心城。謂大悲哀愍一切眾生。應開辟心城。謂悉舍所有隨應給施一切眾生。應密護心城。謂防諸生死惡欲境界不令得入。應嚴肅心城。謂斷除一切諸不善法流轉根本。應決定心城。謂集一切智助道之法恒無退轉。應安立心城。謂正念三世一切如來圓滿境界。應瑩徹心城。謂明解一切如來法輪修多羅中所有法門。應部分心城。謂普能曉示一切眾生皆令得見薩婆若道。應住持心城。謂普攝一切三世如來諸大愿海。應令心城富實。謂積集一切周遍法界大福智聚。應令心城明了。謂普知眾生諸根樂欲煩惱等法。應令心城自在。謂普攝一切十方法界。應令心城清凈。謂正念一切諸佛如來。應知心城自性。謂知一切法皆無有性。應知心城幻。謂以一切智了諸法性。善男子。菩薩摩訶薩。若能如是凈修心城。則能積集一切善根。隨所修行。皆能證入。何以故。蠲除一切諸障難故。所謂見佛障。聞法障。親近供養諸如來障。方便攝取諸眾生障。嚴凈種種佛國土障。善男子。菩薩摩訶薩。以離如是諸障難故。若發希求善知識心。不用功力。則便得見。乃至究竟。成一切智。  
　　爾時有身眾神。名蓮華吉祥。及妙華光明。無量百千諸身眾神。前后圍繞。從道場出。住虛空中。于善財前。以妙音聲。種種稱嘆摩耶夫人。時諸神眾。各從耳珰。放無量色清凈眾寶焰網光明。放無量色眾寶香焰云網光明。放無量色離垢清凈焰網光明。放無量色普能顯示眾生心性清凈光明。放無量色速疾增長愛樂光明。放無量色能除熱惱清涼光明。放無量色能普顯示清凈光明。放無量色勇猛出現無著境界寶焰光明。放如是等種種眾色大光明網。普照無邊廣大佛剎。能令善財。普見十方一切國土所有諸佛。其諸光明右繞世間經一匝已然后還來。入善財頂。乃至遍入身諸毛孔。善財童子。以得如是光明照故。即時獲得十種法眼。所謂得凈光明眼。永離一切愚癡闇故。得無翳眼。能了一切眾生性故。得離垢眼。能觀一切法性門故。得凈慧眼。能觀一切佛剎性故。得毗盧遮那眼。能見如來凈法身故。得普光明眼。見佛平等不可思議妙色身故。得無礙光眼。觀察一切無邊剎海成壞相故。得普照明眼。見一切佛起大方便轉正法輪出生種種修多羅故。得普境界眼。見無量佛神通威德調伏一切諸眾生故。得普見眼。觀察一切種種剎中一切如來出興世故。  
　　時有守護菩薩法堂羅剎鬼王。名曰妙眼。與其眷屬萬羅剎俱。于虛空中。以天拘蘇摩可愛妙華。及眾妙香。散善財上。作如是言。善男子。菩薩具足成就十法。則得親近諸善知識。何等為十。所謂離諸諂幻。其心質直。恒清凈故。離諸分別。大悲平等。普攝眾生故。覺法自性。知眾生性。無真實故。知無去來。趣一切智。心不退故。具信解力。普入一切佛道場故。得凈慧眼。了一切法性無生故。住平等慈。普令眾生。得勝義故。開智光明。能廓自心諸妄境故。作清涼。云灑甘露雨。滌煩惱故。作廣大眼。徹鑒諸法。心常隨順善知識故。若諸菩薩。具足圓滿此十種法。則得親近諸善知識。復次善男子。菩薩成就十種三昧。微細觀察。則常現見諸善知識。何等為十。所謂法空無盡清凈輪三昧。現見十方一切諸佛剎海三昧。于諸境界不舍離無缺減三昧。普見一切如來出現三昧。普集一切福智海藏三昧。心恒不舍諸善知識三昧。常念一切如來功德從善知識出現三昧。念常不舍諸善知識三昧。念常親近平等供養諸善知識三昧。于善知識。方便行中。身無疲倦。心無厭足。離諸過失三昧。善男子。菩薩成就此十三昧。常得親近諸善知識。又得善知識常轉一切如來法輪三昧。得此三昧已。悉知諸佛體性平等遍一切處。常得值遇諸善知識。說是語時。善財童子。仰視空中。而報之言。善哉善哉。汝為哀愍攝受我故。顯示種種巧方便門。令我得見真善知識。唯愿為我分別演說。我當云何。而得往詣善知識所。于何方處城邑聚落。求善知識。作何方便而得親近諸善知識。羅剎答言。善男子。汝應謙下普禮十方盡虛空際一切境界求善知識。勇猛自在遍游十方。求善知識。起速疾心起隨順心。求善知識。觀察身心如影如夢。求善知識。  
　　爾時善財。受羅剎教。隨順修行。即時睹見大寶蓮華。從地涌出。金剛為莖。摩尼為葉。毗盧遮那寶王以為其臺。現眾生海摩尼寶王以為其藏。眾色寶香以為其須。無數寶網彌覆其上。于其臺上。有一樓閣。名普納十方法界藏。種種奇妙以為嚴飾。金剛為地。千柱行列。一切皆以摩尼寶成。閻浮檀金以為其壁。眾寶瓔珞四面垂下。種種寶色大摩尼幢。分布行列。普遍莊嚴。無數妙寶。階陛欄楯。周匝莊嚴。其樓閣中。有如意寶王蓮華之座。種種眾寶以為莊校。妙寶欄楯周匝圍繞。星宿幢摩尼王間列莊嚴。眾色寶衣內外敷設。寶帳寶網垂眾寶鈴。以覆其上。眾寶繒幡處處垂下。微風吹動。光流響發。寶華幢中雨眾妙華。寶鈴鐸中出美音聲。寶戶牖間垂諸瓔珞。摩尼身中流出香水。毗盧遮那寶象口中。出蓮華網。眾色金剛寶師子口。吐妙香云。梵天形像眾妙寶輪。出隨樂音。演大慈教。金剛寶鈴。出諸菩薩大愿之音。寶月幢中。出佛化形。相續不斷。凈藏寶王。現三世佛受生次第。日藏摩尼。放大光明。遍照十方一切佛剎。普光照耀。摩尼寶王。放一切佛圓滿光明。毗盧遮那摩尼寶王。興供養云。供養一切諸佛如來。如意珠王。念念示現普賢神變。充滿法界。須彌寶王。出天宮殿。普現一切帝釋天眾變化身云。天諸采女種種妙音。歌贊如來不可思議微妙功德。爾時善財。見如是座。復有無量不思議數寶莊嚴座。周匝圍繞。摩耶夫人。在彼座上。遍于一切諸眾生前。現凈色身。所謂超三界色身。已出一切諸有趣故。隨心樂色身。于諸世間無所著故。普周遍色身。等于一切眾生數故。廣大力色身。令諸眾生具福德故。無等比色身。令諸眾生滅倒見故。無量種色身。隨眾生心。悉示現故。無邊相色身。普現調伏眾生相故。普對現色身。以大自在而示現故。化一切色身。隨其所應而現前故。恒示現色身。盡眾生界而無盡故。住安樂色身。親近見聞得安樂故。無斷盡色身。究竟普見如虛空故。大威德色身。滅除眾生虛妄法故。無去色身。于一切趣無所滅故。無來色身。于諸世間無所出故。不生色身。無生起故。不滅色身。常寂滅故。非實色身。得如實故。非虛色身隨世現故。不動色身。生滅永離故。不壞色身。法性無壞故。無相色身。言語道斷故。一相色身。無相為相故。如像色身。隨心應現故。如幻色身。幻智所成故。如焰色身。唯想所持故。如影色身。隨愿現生故。如夢色身。隨心而現故。法界色身。性凈如空故。大悲色身。常護眾生故。無礙色身。遍周法界故。無邊色身。普凈眾生故。無量色身。超過言說故。無住色身。調伏眾生故。無依色身。愿度世間故。無處色身。恒化眾生故。無生色身。幻愿所成故。無勝色身。超諸世間故。如實色身。定心所現故。不生色身。隨眾生業而出現故。如意珠色身。普滿一切眾生愿故。無分別色身。但隨眾生心愿起故。離分別色身。一切眾生不能知故。離虛妄色身。永離眾生虛假法故。恒無盡色身。盡諸眾生生死際故。清凈色身。同于如來。無分別故善財童子。見于摩耶夫人。如是所現一切色身。究竟非色。所有色相如影像故。究竟非受。世間諸受咸轉滅故。究竟非想。但隨眾生想所現故究竟非行。依如幻業而成就故。究竟非識。菩薩愿智空無性故。一切世間語言斷故。滅除生死諸熱惱故。安住最勝寂滅身故。爾時善財童子。復見摩耶夫人。隨諸眾生心之所樂。自在普現。如諸世間。或超世間種種女身。所謂或現魔女身。或現他化天女身。或現化樂天女身。或現兜率天女身。或現夜摩天女身。或現忉利天女身。或現四王天女身。或現諸龍夜叉乾闥婆阿修羅迦樓羅緊那羅摩睺羅伽人非人女身。于一切處。現如是等相似女身。及超過身。饒益眾生。集一切智。行于平等檀波羅蜜。大悲普覆一切世間。出生如來無量功德。修習增長一切智智。觀察思惟諸法實性。獲深忍海。精勤速疾曾無懈息。恒轉清凈不退法輪。微細了知一切法性。住于平等三昧境界。得如來定。圓滿光明銷竭眾生煩惱巨海。善能了知一切佛法。恒以智慧。觀法實相。見諸如來。心無厭足。知三世佛出興次第。見佛三昧常現在前。普集無量諸清凈道。行于諸佛虛空境界。隨其心樂。普攝眾生。種種方便教化成熟。入佛無量清凈法身。成就大愿。凈諸佛剎。究竟調伏一切眾生。心恒普入諸佛境界。出生一切菩薩神通。已得法身。清凈無染。而恒示現無量色身。游戲如來諸自在力。摧伏魔怨力。成就善根力。出生正法力。具足諸佛力。得諸菩薩自在之力。速疾增長一切智力。得佛智光。普照一切。悉知無量眾生心海。根性欲解。種種差別。其身充滿十方剎海。亦知諸剎成壞之相。以廣大眼。見十方海。以周遍智。知三世海。身普承事一切佛海。心恒納受一切法海。修習圓滿一切如來種種功德。隨順出生一切菩薩智慧助道。常樂觀察一切菩薩。從初發心。所有修行波羅蜜行。出生一切諸菩薩地。積集一切菩薩福聚。勇猛精進。心無所畏。普遍成就一切菩薩菩提之道。恒勤守護一切眾生。常樂稱揚諸佛功德。光明普照一切世間。愿為一切菩薩之母。爾時善財童子。見摩耶夫人。遍一切處。現如是等閻浮提極微塵數諸方便門。既見是已。如摩耶夫人所現身數善財亦現作爾許身。于一切處摩耶之前。恭敬禮拜。即時證得無量無數諸三昧門。分別觀察。修行證入。從三昧起。右繞摩耶并其眷屬。合掌而立。白言。大圣文殊師利菩薩。教我發阿耨多羅三藐三菩提心。令我勤求諸善知識。我承其教。普于一一善知識所。皆往親近。承事供養。無空過者。如是展轉。漸來至此。唯愿大圣。為我宣說。菩薩云何。學菩薩行而得成就一切智智。摩耶夫人。告善財言。善男子。我已成就菩薩大愿智幻莊嚴解脫門。是故常為諸菩薩母。善男子。如我于此閻浮提中。迦毗羅城凈飯王家。右脅而生悉達太子。現不思議廣大莊嚴。菩薩受生自在神變。如是乃至。盡此世界海。所有一切毗盧遮那如來住最后身。示現誕生自在神變。我皆一一而為其母。彼諸菩薩皆入我身。右脅而生。成一切智。又善男子。我于凈飯王宮。菩薩將欲下生之時。見菩薩身。一一毛孔。咸放光明。名一切如來受生功德輪其諸毛孔。一一皆現不可說不可說佛剎極微塵數菩薩受生神變功德莊嚴。彼諸光明。皆悉普照一切世界。照世界已。來入我頂。乃至一切身諸毛孔。善男子。又彼光中。普現一切菩薩名號受生神變廣大莊嚴宮殿眷屬五欲自娛。又見菩薩舍位出家。往詣道場。摧魔軍已。成等正覺。坐師子座。種種菩薩前后圍繞。種種世主親近供養。為諸大眾轉正法輪。又見如來往昔修行菩薩道時。于諸佛所。尊重供養。發菩提心。凈佛國土。念念示現無量化身。充遍十方一切世界。變化種種受生莊嚴。成無上覺。轉妙法輪。乃至最后。現般涅槃廣大神變。如是等事。靡不皆見。又善男子。彼妙光明入我身時。我身形量雖不逾本。然其實已超諸世間。所以者何。我身爾時量同虛空。于胎藏中。悉能容受十方菩薩宮殿莊嚴自在受生大神變故。善男子。爾時菩薩。從兜率天。將降神時。有十佛剎極微塵數諸菩薩眾。皆與菩薩。同愿。同行。同善根。同莊嚴。同解脫。同智慧。同住地。同神通。同出現。同威力。同法身清凈。同色身威德。乃至普賢功德行愿。悉皆同等。如是菩薩。前后圍繞。又有八萬諸大龍王。娑竭羅龍王而為上首。及諸世主。各乘種種摩尼樓閣。俱來親近承事供養菩薩。爾時以神通力。與諸菩薩。普現一切兜率天宮。一一宮中。悉現十方一切世界閻浮提內受生影像不可思議種種神變。教化調伏無量眾生。令其覺悟。不生放逸。離諸懈怠。無所執著。又以神力。放大光明。普照世間。破諸黑闇。滅諸苦惱。脫諸欲境。令諸眾生。皆識宿世所有業行。永出惡道。又為救護一切眾生。普現其前。作諸神變。現如是等諸奇特事。與眷屬俱。從天宮下。來入我身。彼諸菩薩。于我腹中。現大神通。游行自在。或以三千大千世界。而為一步。乃至或以不可說不可說佛剎極微塵數世界。而為一步。又念念中十方不可說不可說佛剎極微塵數世界。諸如來所。菩薩眾會。及四天王。三十三天須夜摩天。兜率陀天。化樂天。他化自在天。乃至色界諸梵天王俱來。欲見菩薩處胎廣大神變。恭敬供養。聽受正法。皆入我身。雖我腹中悉能容受如是眾會。而身不廣大。亦不迫窄。其諸菩薩。各見自處眾會道場清凈嚴飾。善男子。如此四天下閻浮提中。菩薩受生。我為其母。三千大千世界百億四天下閻浮提中。悉亦如是。然我此身。本來無二。亦復非一。非一處住。非多處住。何以故。以修菩薩大愿智幻莊嚴解脫門故。善男子。如今世尊毗盧遮那我為其母。往昔所有無量諸佛。悉亦如是而為其母。善男子。我昔曾作蓮華池神。時有菩薩。于蓮華藏忽然化生。我即捧持。瞻侍養育。一切世間。皆共號我為菩薩母。又我昔為菩提場神。時有菩薩。于我懷中忽然化生。世亦號我為菩薩母。善男子。如是所有無量菩薩。住最后身。于此世界。種種方便。示現受生廣大神變。我皆為母。善男子。如此世界賢劫之中。最初出現拘留孫如來。拘那含牟尼如來。迦葉如來。及今世尊釋迦牟尼如來。現受生時。我為其母。   
 上一部：乾隆大藏經·大乘華嚴部·大方廣佛華嚴經普賢菩薩行愿品（第十一卷～第二十卷）  下一部：乾隆大藏經·大乘華嚴部·大方廣佛華嚴經普賢菩薩行愿品（第三十一卷～第四十卷） 
 
  
   
乾隆大藏經·大乘華嚴部·大方廣佛華嚴經普賢菩薩行愿品  
  