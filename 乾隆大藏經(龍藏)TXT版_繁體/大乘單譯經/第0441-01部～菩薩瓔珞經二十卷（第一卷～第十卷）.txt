  第0441-01部～菩薩瓔珞經二十卷（第一卷～第十卷）          
   
  
   大乘單譯經·第0441部    
菩薩瓔珞經二十卷（第一卷～第十卷）    
姚秦沙門竺佛念譯     
  

菩薩瓔珞經卷第一(一名現在報經) 普稱品第一  
　　聞如是。一時佛在摩竭界普勝講堂。與大比丘眾俱。比丘十千。菩薩萬五千人。一切大圣靡不云集。諸德具足不舍總持。其志弘普無所不包。辯才通達除去疑網。游于神通解說深義。以權方便適化隨宜。慈及下劣得至彼岸。宣暢如來三昧正受。諸佛嗟嘆天人所敬。所愿自在而無掛礙。普游殊勝奇特之域。神足變化眾相具足。降伏眾魔曉了法慧。分別諸法深知本際。觀察眾生昔所根原。演暢道品空無相愿。于世八事而無染著。加以大慈救濟眾生。護身口意無有邪見。志崇精進心若金剛。雖執勤勞于無數劫。心恒勇猛無有厭惓。在諸大眾現師子威。降伏異學令不有退。以圣別號而印可之。諸佛游處悉皆履行。皆是正覺之所修行。嚴凈道場巍巍無量。若行若坐入無底慧。心恒悅豫亦無怯弱。所講演法平等無二。以成未成視如同類。功稱名勛常得自在。修深法要訓以道教。若在大眾威相光光。神智妙達不可稱計。彈指之頃。游于無量諸佛國土。供養十方諸正覺等。其名曰歡曜菩薩。山雷菩薩。慧密菩薩。普明菩薩。濟彼菩薩。總持菩薩。金剛菩薩。石磨王菩薩。雷震菩薩。雨渧菩薩。善算菩薩。智積菩薩。法上菩薩。息意菩薩。除幻菩薩。善稱菩薩。虛空藏菩薩。威力菩薩。焰光菩薩。識機菩薩。盡慧菩薩。無邊際菩薩。堅固志菩薩。月光菩薩。法熾菩薩。無見菩薩。無等菩薩。日盛明菩薩。如是十方諸佛世界眾菩薩等。普來云集詣忍世界。欲聽如來說法瓔珞大智根門。趣菩薩藏。不可思議權現無量。及賢劫中彌勒濡首。十六大圣颰陀和等。八大神士。帝釋四天王與忉利天人。俱焰天。兜術天。不憍樂天。化自在天。魔子導師。梵天王。梵凈天王。善梵天王。梵具足天王。大神妙天。凈居天。離垢光天。上至一善住天。燕居無善神。及諸樹神。山神。金翅鳥神。及余一切諸大尊神。一一尊復尊。及諸天龍鬼神。阿須倫迦留羅真陀羅摩休勒人及非人。各與眷屬來詣佛所。稽首畢而立侍焉。比丘比丘尼。清信士清信女。各自修敬。前為佛作禮。各坐一面。  
　　爾時世尊。與若干百千之眾。營從圍繞。佛升嚴凈高廣師子之座。與諸大眾說法瓔珞。佛在眾中如須彌山。晃若金[卄/積]。威神光明超世無雙。道德威儀巍巍無量。放大光明靡所不照。復以神變感動十方。應時空中尋有百千寶珓珞蓋。眾珍雜廁遍覆其上。無價寶珠照虛空珠。懸處空中光從珠出。色像無比。于其空中。而興微云雨諸香華。時空中華積至于膝。復出大音遍滿世界。時有菩薩名曰普照。承佛圣旨。即從座起長跪叉手。前白佛言。今所神感未曾見聞。此何瑞應。乃至于斯。唯愿大圣。敷演其義。使諸會者永無狐疑。佛告普照。還復汝座。吾當與汝一一分別法瓔珞義。修立根門超越妄想。近一切智諸通慧地。爾時世尊復以神足。觀諸菩薩所入定意。其法名曰道樹瓔珞。凈諸大士莊嚴道場。覺道正法而無所畏。游諸圣慧而得自在。所入道門不失辯才。復以神通瓔珞其座。演暢分別不退轉地。解一法界空無所有。觀察眾生利鈍之性。堅固其心決一切法。除去塵勞隨順法要。所言信用無所染著。應對無疑來往發遣。說無礙智永離縛著。積功累德不懷希望。所說諸法真如審諦。不計有為當有成辦。相則無相為興相為。曉了深妙十二緣起。尋究根源而不可限。是時普照菩薩復從座起。前白佛言。愿欲所問。唯然聽者。乃自宣陳。佛言善哉。在所欲問。若有疑者便自演暢。如來當為具發遣之。是時普照見聽喜踴。尋時問曰。何謂菩薩法瓔珞身。何謂菩薩除其妄見。何謂菩薩起出世法。何謂菩薩游至世界。何謂菩薩親近如來。何謂菩薩不處母胎。何謂菩薩生輒神識不有錯亂。何謂菩薩而懷篤信。云何菩薩不自為己。何謂菩薩救眾緣苦。何謂菩薩法施財施。何謂菩薩分別空義。何謂菩薩除其陰蓋。何謂菩薩廣熾法戒。何謂菩薩聞法無厭。何謂菩薩游戲止觀。何謂菩薩奉修禁戒。何謂菩薩誓離世法。何謂菩薩不處家業。何謂菩薩無著。何謂菩薩一坐一起。何謂菩薩口密心非。其所問義旨要如是。佛言普照。善哉善哉。乃問如來如此之義。汝今諦聽善思念之。戢在心懷無令舍之在凡夫行。普照對曰。唯然世尊。愿樂欲聞大圣之法。是時世尊告普照曰。行菩薩道當念十德瓔珞其體。身口意法無說人短。于諸同學不興輕慢。心平若空亦無增減。棄諸惡趣不加害人。視彼眾生如己無異。志得由身所知無盡。復以四諦教授眾生。持心寂然令寤使成。復以眾智瓔珞妙門。訓化二乘得至所趣勤大乘學觀達諸法。修如來行功勛之德。教導以漸不行暴逸。自省己過不識彼短。踰出眾難。常愛樂法。寂定無亂。蠲除諸疑望見之事。有猶豫者使得時寤。不舍道心所造德本。又教化人使不毀戒。常以大哀為人說經。所游世界不離諸佛。宣示禁戒逮一切智。復以照曜瓔珞。莊嚴諸佛寶凈道場。光明瓔珞靡不周遍。悉照三千大千世界。蔽此日月使無光明。正使神妙釋梵四王。所有威光悉不復現。如來至真難測之光。獨明獨顯無有及者。是謂普照修菩薩道。十德瓔珞而自纏裹。常念諸佛供養如來。嗟嘆圣教。勸化眾生使入道門。復告眾生發大弘誓。其所趣向聞佛名號。將養萌類愿生彼國。志弘大普不懷怯弱。深入圣慧不恥下問。常樂微妙。所言柔和而無自大。好喜隱居除諸貪嫉。見有行者代其歡喜。以功德力。瓔珞道樹。報力心力及乳脯力。諸圣所居解脫之力。常以此法育養眾生。慈悲喜護不舍眾生。護諸緣著拔去根本。觀了三世無去來今。善惡報應都無所生。法法自滅法法自生。法不見滅法不見生。心無想念無我人壽。亦無往來無所歸趣。復以空法瓔珞諸根。吾昔成佛。皆由清凈空無之想。自致正覺。修行善本不造諸緣。興起善法無放逸行。去離世事不處俗法。所可演說流布十方。親侍禮拜諸佛世尊。所施清凈舍貪無欲。心意鮮潔而無垢穢。慧無邊際眼視通達。三礙六塵永已消盡。是謂菩薩法之瓔珞。菩薩復當發弘誓心。莊嚴瓔珞智度無極。隨其本器而與授法。如所聞慧便能建立。應如斯行則不退轉。執意堅牢追從善友。所行言教終不虛妄。念常恭恪不違經業。心習深智受而不失。常專一心念不錯亂了病深淺后乃投藥。意樂忍辱行步審諦。所施財物亦無適莫。其意清密而無煩憒。學習根本心不流馳。人欲聞法尋常指示令知要道。設見困厄不自濟者。便能惠施自致珍寶。加以善本眾妙之行。勸人持戒。所聞智慧成菩薩道。假使學人處在梵志。復能建立。覺了所生不離忍辱。棄捐家業而修精進。觀達無常因緣之本。于諸憎愛不興二想。所為平等。令眾生類得無所從生法忍。常能憑其無極大哀。漸訓勸導弘誓之法。施于一切使得聞知。志性寂然知無吾我。一心禪思興其智慧。使不斷絕。其所施設不離四恩。救濟危厄使至無為。護身口過不犯三事。建立至真無上之法。意斷意止真如法性。修而不失。是謂普照皆是菩薩瓔珞所建。復次普照。菩薩復當思惟校計料度無極。行施修戒和顏忍辱。精進寂靜不失意止。復以圣明一心定意。深察四諦甘露之道。直至無為無復虛偽。是謂智慧之所瓔珞。常當一意純淑其心。一切所有施而不吝。開化功勛解空脫門。若在行業訓導垂誡。廣接眾生隨順度之。而有殊勝仁和之德。曉了時宜若干品類。宣其慈心不著苦樂。悲哀一切不避劇難。寤彼眾生應正法教。施心滿世護使成就。瓔珞光明靡不照曜。普愍一切使濟彼岸。正使有人在隱蔽處。消除其闇永使無余。無畏之力愍育一切逸。除其老病無放行。導師所至靡不從教。所含如海聞施他人。開化塵勞令無妄想。所居之處如華無著。了一切法寂寞清凈。其所演教分別因緣。所造德本習而致之。愍世哀苦故訓生類。虛空非實亦非真有。解知世法如泡如幻。眾生不寤習而不舍。雖處居家能離生難。道眼清凈亦如蓮華。神德巍巍不可稱計。正使世界眾生之類。咸共嗟嘆莫知其原。是時世尊重告普照。夫坐道行解無去來。若見去來則有想著。分別罪福亦無起滅。斯皆自然空無所有。相住無主而無本末。亦無愿求而可獲者。能自校計如此之法。是謂菩薩趣于圣道。復當分別三世之法。解知無二無我無人。及諸境界虛無所有。若見有來。則是報應緣起之法。無起無滅乃應道教。計聲有音。音無形像。分別文字斯皆無實。一切明達靡不通暢。菩薩瓔珞。真實無虛亦無掛礙。除去陰蓋悉無所有。若建所施在在所欲。設不有建斯應施度。心懷謹慎棄眾不可。持此心者乃應戒律。達了諸法自然無住亦無本際。勤修思惟建立處所。精進禪思攝身口意。慧明自曜去眾穢行。乃應智慧。普照復知神通所及得其報應。以其天眼便得徹視。皆由修奉施行禁戒。恒順正見無所毀犯。修法瓔珞致天耳聽。念行勸助因發道意。或復成就識念神通。憶過去世皆悉自然。為生類故積功累德。每自克責不及彼證。懷來神通變化無極。舍諸識著思惟禪定。平等無二。斯解因緣報應之果。以慧神通消滅眾垢。因其三昧究暢圣法而不二入盡諸有漏。不失道意使人修德。加慕世俗。布施之德。雖有施恩不望其報。令無數人喜樂務法。能知一切靡不通暢。能使奉行菩薩之法。皆由精進不興懈怠。慈愍護彼一切成就。用眾生故不惜身命。不貪己身珍寶之貨。所生之處因奉道義。前人所求亦無疑難。聞慧信施不有猶豫所行言教悉共信用。如來至真無所掛礙。所行寂靜亦無放逸。堅固忍辱而樂閑居。復化眾生自責不及。禪思脫門正受不亂。恒游神通以自娛樂。復以無極光明之勛適時隨宜。分別一切章句義理。消滅諸患無所藏匿。恒常一心開道圣慧。示無數人報應之果。眾德具足。以勇猛力不為所侵。解了三世都無所有。去來今事無有增損。然后乃應智度無極。以能布施自發道意。欲使眾生一切普安。自散諸結不患己身。若人杖捶悉以能忍。亦化他人令行忍辱。具眾德本加以專心。修諸佛教勸諸生類。出家學道自觀惡露萬物不凈。輒厭惡趣功勛究竟。所行善業其心悅豫。智慧深達而不懷恨。篤信禁戒自致善德。復以和心慚愧不惑。常御神志不執粗獷。思惟地獄湯火痛苦。嘆天受福無極之樂。寂然無憂無復貪欲。有所惠施自去三想。心不猗內不受外塵。修行道法眾望休息。分別智慧自悟其心。空無想愿建立脫門。除去顛倒無所傷害。是謂普照菩薩瓔珞心無所著。其意平等空無不遍。不懷妄想。布施以備。調意安庠。為人說法不離空義。慈哀一切行不漏失。觀其眾生所受法識。知其志性而開化之。在所游處導為一切。遵修圣明而現道義。無極大哀開度余人。亦以善權方便之力。入諸外道異學之中。隨彼法則順從祠祀。觀其志趣使得度脫。令諸梵志興福無量。或在惡部盜賊之中。將導牽致而顯其行。緣此化度無數眾生。于往古世功德已備。見皆喜悅莫不恭恪。為雨甘露道法之味。除去眾生嗔恨之結。若復前人。以若干惱而來犯之。不以厭患。而為頒示寂然之法。知其所興非真非實。如是普照。菩薩所修心意瓔珞。而游其中常樂于此。不見所樂樂無所樂。以真法性而娛樂之。明知眾生根本所趣。救濟使度無眾塵勞。危害之患永使無余。執御其心平等如空。分別四大所興起滅。欲化眾生而訓誨之。所說真正無有憎愛。降棄一切邪見之心。堅心瓔珞堅固之幢。若干法品。而與共戰。猶如勇猛大軍之將。降伏外敵使入法律。若入習俗施設法教。施便受報持戒生天。所造之德皆有報應。以此濟之令至無為。夫為菩薩自順瓔珞。心初未曾隨惡友語。然后乃全大士之行。意懷清白終無吾我。持心如山行無缺漏。智遍一切猶月初照。若在大眾無能及者。是謂普照菩薩瓔珞周滿一切。覺了虛寂空無所有。所生之處恒見光明。所聞輒解至成佛道。常念頒宣根門之要。自建立業無所侵害。睹見本性自然起滅。過世八法無所掛礙。身口心意未曾有欺。復以權慧救濟眾生。窮厄之士令其飽足。持心如地不犯三過。日進其道不行放逸。逮不退轉牢固之心。不起法忍而現在前。十力不畏覺道正觀。捐棄吾我及人壽命。分別思惟有無之法。感動變化無量佛國。斯由神通而得自在。菩薩所宣言辭瓔珞。超越諸見無復希望。心向正道亦無顛倒。辯才無礙而無留滯。周旋往返不生想著。蠲除一切諸縛結使。憍慢自大永滅無余。其聲音響如師子吼。亦如雷震無不聞聲。永立究竟乃至滅度。發于無極瓔珞之云。演法雷吼法鼓電光。雨解脫味宣七覺意。念法清凈不離三寶。心如明月亦無沾污。通達往來不除正業。具足眾相殊勝之法。是謂普照菩薩瓔珞而無窮盡。上中下善中間通利。懷來昭曜不失禁戒。過去當來諸恒沙圣。靡不嗟嘆斯菩薩德。如是普照。賢圣道品妙法之藏。珍寶之門而不可盡。  
識定品第二  
　　爾時座上有寶王菩薩。即從坐起長跪叉手。前白佛言。唯然世尊。菩薩所習意識瓔珞。多所開寤靡不蒙度。如今十方恒沙如來。及去來今諸滅度者。云何修學瓔珞戒品。使至彼岸。令眾生類普聞香熏。爾時世尊告寶王曰。諦聽諦聽。善思念之。吾今為汝敷演其義。菩薩習行戒品瓔珞。功德香熏自瓔珞身。寶王對曰。愿樂欲聞。世尊告曰。奉遵道法。乃修戒定解脫之慧。勸眾生類篤信于戒。愿其志性各充所愿。曉了隨宜不失本誓。兼除一切愚惑之心。嚴凈道場具眾品宜。不以粗獷使經其心。志常慕及一生補處。總持正法深遠之藏。意恒游戲百千三昧。感動變化無以為喻。一切萬物悉皆無常。難得之寶不可恃怙。行權方便而無所住。眾生心惑不解正道。心著吾我不明無常。菩薩誓心為分別說。了一切空虛而不真。雖崇大道不舍二乘。所游之剎莫不蒙慶。轉加精進倍行道業。于諸經法去其妄想。菩薩法要不離十地。以次上位不越其敘。加以智慧消眾塵勞。不及道者自致道門。恒念克責意自念言。施為是誰受者何人。如觀財寶皆無有主。設有毀辱當自制意。后若受報端正殊妙。所游之處見莫不歡。若見貧匱裸形體者。躬自入海致如意珠。語以正法令知返復。以甘露法消竭眾難。念不馳泆。是故寶王。菩薩道果之所瓔珞。意得自在。復以勇猛大力之教。建立訓導莫不隨順。若行若坐不離十念。心在三尊未曾忽忘。了知地獄苦痛之惱。至心寂靜去塵勞垢。眾惡不犯無能回轉。應于正理奉修禁法。德光普照皆蒙潤澤。自計所有無所貪吝。施佛眾僧不興想著。或以權慧與王交接。輒能使王捐棄高位。若有人來求索頭目眼耳鼻口。即能惠施不逆人意。爾時座上一切弟子諸菩薩等。聞此功勛瓔珞之德。踴躍歡喜不能自勝。思惟深邃善心生焉。各自興敬僉共供養。散眾名華若干珍寶。一時同聲稱嘆其德。我等宿福而遇善利乃聞殊妙瓔珞之訓。若當眾生聞斯法教。勸發菩薩識定之要。諸福功勛不可稱量。安住所演諦而不虛。設有菩薩遭遇此識定瓔珞者。觀了諸法解無處所。識定瓔珞。神心澹然。不復貪食樂念為食。所可勸助興致福業。吾于昔佛上五百華。建志弘誓自致成佛。道果不朽興隆正法。復以禁戒消除眾垢。救彼眾苦如救頭然。令眾厄難必得濟度。自念往昔入海求寶。遭摩竭魚及水形山。吾為導主入識定瓔珞。尋有善神將示好道。快樂安隱還至本邦。斯由愿誓精進不退。入禪正受無若干想。諸佛世尊之所游堂。勸使眾生生于梵天及無想天。皆是識定瓔珞所致。若在人間十方國土。隨俗染化講度世道。復以十善諸道果證。利益眾生令達空慧。宣示一切不違圣教解知本空都無所造。所殖德本不自為己。皆使獲于道法之果。設法傾沒能為重任。若遭苦惱永無憂戚。亦無妄想識著心者。將養身口使不漏失。以權方便深入生死。為說八解正受之味。建立世俗慕崇佛道。或演一教或若干品。趣引令入在圣賢律。漸漸牽示而滅度之。能令正法住若干劫。有余眾生令至無余。寂然泥洹。無生老死受形之患。不依四大地水火風。諸在邪見愚惑之部。示以正見一道之法。若在閑處修十二法勤苦之行。燕坐樹下而無所猗。思惟禪法唯空為務。一心靜定而無謬錯。菩薩識定瓔珞之寶。亦不念色有相無相。相自虛寂種好亦爾。分別內外了之為一。三世空寂無去來今。以識定心。復觀五陰性諸衰持入。為從何來復從何滅。一一分別知為巧偽。非有生滅不興希望。亦復不見有是有非。不因心意得發道教。識興則興識滅則滅。不見相像亦無我想。亦復不著住立處所。內外六塵亦復如是。計挍耳目尚無所有。何況當有見聞之事。此則不然。寶王當知。菩薩瓔珞心識定法。不起不滅亦無終始。緣起則起緣滅則滅。起不見起滅不見滅。內自思惟增減之意。無苦樂想。所以然者離吾我念。雖復在欲眾惱之中。心無染著以遠三界欲色無色。意如金剛不可沮壞。知本宿命究竟根元。而斷諸結不以為難。不見有極不見無極。是謂菩薩識定瓔珞。隨世訓誨恭奉尊長。不望其報。于百千劫勤修精進。具足成就道慧之法。宣諸菩薩平等持忍。諷誦通利啟受不忘。如來法身五分之性。一一頒暢言跡不飾。語常含笑心無所著。不起斷滅二見之想。若在大眾亦無適莫。于空無法亦無想念。內實充滿外現咨受。亦不生意。我行過量彼有短乏。離諸利養無所希望。常自思惟知身無主。從頭至足達了本無。修行六度解無處所。挍計諸法悉是假號。知無形質。一切諸法不可睹見。分別音響亦無所聞。如是寶王。菩薩大士。修法瓔珞識定法者。見善不喜聞惡不戚。然后乃應精進瓔珞。入百千定恬然無想。天雷地震龍電霹靂。山崩水漂師子鳴吼。心意寂定永無錯亂。或時菩薩入定正受。乃經一劫及百千劫。形體軟美不復仰食。斯由定意。禪悅為食八解為漿。或時菩薩復以神足而入三昧。其三昧名號曰普照。見于東方江河沙剎諸佛國土。禮事供養不失威儀。如是南方西方北方。各江河沙諸佛國土。悉能供養諸佛世尊。演暢思惟識定瓔珞。如是寶王。菩薩入定所感如是。且舍十方江河沙剎。一一諸剎滿其中塵。復舉一塵著諸佛剎。斯塵猶盡佛土難量。菩薩三昧皆悉睹見一切眾會。亦聞彼佛演說瓔珞神識定意。了諸法本虛寂無主。從初起學乃至道場。思惟發意瓔珞道樹。悉過諸縛淫怒癡病。其心堅固不可移轉。正使天魔將眾億垓。欲來毀壞識定意者。終不為彼之所屈還。不為邪。而見錯誤。意弘如海靡不容受。眾德瓔珞悉為成辦。恒講無常苦空非身。常非有常豈有身耶。諸計常者則離定遠。墮于生死不能自濟。菩薩所修唯務于道。其心恬然永無眾想。不離諸佛所造德業。意如太山不可移轉。獨步世界而無所畏。以四智辯包納諸法。指示眾生知道慧要。內實質直而無諛諂。所以然者。用本凈故。既無眾垢諸冥消索。慧光普照莫不蒙澤。心大弘廣而無邊岸。沐浴意穢令使鮮明。隨世所好悉能成辦。詣佛樹下自修法義。于一切法不有狐疑。于諸愍智具足成就。順諸所聞救濟鮮知。瓔珞定意拔濟亂者。及諸所習常得寂定。修行賢圣八道之品。立一切人使見正諦。是謂寶王菩薩識定瓔珞之要。若有聞持在于懷者。未曾遠離諸佛世尊。得不退轉于無上正真之道。佛說是識定瓔珞時。于座上有無量億百千天龍鬼神人與非人。皆發無上正真道意。復有異方菩薩六十二千人。得不起法忍。復有八千清信士女。遠塵離垢得法眼凈。五千比丘漏盡意解。九萬天子離諸貪欲。  
莊嚴道樹品第三  
　　爾時世尊告諸賢者。吾昔無數阿僧祇劫。積功累行修清凈法。坐臥經行不舍四等。一時一行一念之頃修于十法。云何為十。一者從兜術天降神下生。盡見十方無數佛剎。見諸菩薩一生補處。皆詣道樹修凈瓔珞。當舉右足欲詣道場慈愍眾生。三千大千剎土皆悉震動。菩薩自念。吾昔誓愿今日已辦。當壞魔界莊嚴佛土。是謂菩薩摩訶薩大慈瓔珞進趣道場心不退轉。二者盡見三千大千世界菩薩大士心識所念。又入定意三昧不亂。或見菩薩于空成道。或見閑靜樹下之處。或入水光空界三昧。莊嚴道樹不離大悲。是謂菩薩摩訶薩大悲瓔珞進趣道場心不退轉。三者菩薩摩訶薩。普見三千大千世界。進趣道場不舍喜心。吾今成佛必然不疑。以我法本普潤一切。悉與眾生同黃金色。三十二相八十種好。無央數眾前后圍繞。壞魔羅網成己國土。是謂菩薩摩訶薩修喜瓔珞心不退轉。四者菩薩摩訶薩。欲趣道場詣佛樹下。盡見十方阿僧祇剎。一生補處菩薩大士。盡修護心莊嚴道樹。令無數眾生同己護心。不舍一切瓔珞定意。是謂菩薩摩訶薩進趣道場護心正受心不退轉。五者菩薩摩訶薩。復見十方無數剎土。一生補處菩薩大士。皆轉法輪不退轉行。法無言說亦無形貌。一相無相空界無形。空猶無空況有法界。是謂菩薩摩訶薩瓔珞空無無形之法。六者菩薩摩訶薩。普觀十方恒沙剎土。通慧眾生諸根淳淑。意向三乘不舍法忍。慈悲喜護行六重法。四無礙慧一向道忍。自知受決。亦復見他授其決者。或授羅漢辟支佛決。菩薩自念。吾從無數阿僧祇劫。舍身受身皆是幻化非真實法。今得受決。進趣無上正真之道。成最正覺。游空往來無所掛礙。一時一處得總持定。諸佛所嘆苦習盡道。此苦非苦苦由何生。解苦無苦乃應明慧。習由愛興。愛本無形。亦不可見。生本無生。況法有滅眾生愚惑。從起更樂習是得是。解習無習乃應明慧。諸法無生為磨滅法。盡者無生亦無有盡。諸法無盡。眾生愚惑謂盡非盡。于中興想莫貿諸法。盡者實盡。是謂明慧。道無相貌。非眼境界之所能見。八直平正坦然無礙。是謂明慧。是謂菩薩摩訶薩進趣道樹心不退轉七者菩薩摩訶薩。盡觀三千大千剎土。眾生根源高下大小。或與如來心識同趣。本行共合智無增減。大慈大悲瓔珞其身。布施持戒忍辱精進。禪定智慧善權方便。十六妙行百千總持。其心廣大不為褊狹。雖見羅漢辟支佛行。心無染著不從彼受。是謂菩薩摩訶薩莊嚴道樹心不退轉。八者菩薩摩訶薩。修行八百總持法門德行法門。菩薩得此法門者。眾行具滿莊嚴道樹。復有普忍法門。菩薩得此法門者。普潤一切雨甘露法。復有無相法門。菩薩得此法門者。盡入空行不退轉地。復有音響法門。菩薩得此法門者。八等行具不聞異音。復有身行法門。菩薩得此法門者。身行清凈不造眾惡。復有口行法門。菩薩得此法門者。不作四過無他惡行。復有意行法門。菩薩得此法門者。意不馳想寂然滅盡。復有無念法門。菩薩得此法門者。入滅盡定觀了無形。復有究竟法門。菩薩得此法門者。從此岸得至彼岸。復有無著法門。菩薩得此法門者。于生死法不起染著。復有無礙法門。菩薩得此法門者。通達往來不滯生死。復有應聲法門。菩薩得此法門者。隨行進趣不譏彼受。復有神足法門。菩薩得此法門者。變化自由禮事諸佛。復有清凈法門。菩薩得此法門者。凈于智慧無國土想。復有空行法門。菩薩得此法門者。解知諸法虛偽不真。復有幻化法門。菩薩得此法門者。觀了眾生權詐合數。不可摸像。復有無形法門。菩薩得此法門者。眾生根原不可究盡。復有道種法門。菩薩得此法門者。修三十七道品不斷。復有意止法門菩薩得此法門者。觀內外身念念不斷。復有意斷法門。菩薩得此法門者。觀察諸法無若干想。復有神足法門。菩薩得此法門者。住壽無數阿僧祇劫。復有諸根法門。菩薩得此法門者。道慧甚深牢固無礙。復有神力法門。菩薩得此法門者。安處諸法不可沮壞。復有覺意法門。菩薩得此法門者。以覺意華不為塵垢之所污染。復有道品法門。菩薩得此法門者。入定無礙心不錯亂。復有空慧法門。菩薩得此法門者。安處眾生永離欲怒。復有無相法門。菩薩得此法門者。使眾生類懷來道故。復有無愿法門。菩薩得此法門者。教化眾生除去愿求。是謂菩薩摩訶薩八百總持。略說其要。進趣道場莊嚴佛樹。心如金剛不可沮壞。九者菩薩摩訶薩。觀此三千大千世界。一足二足三足四足至無數足。有愛欲心無愛欲心。有嗔恚心無嗔恚心。有愚癡心無愚癡心。有苦樂心無苦樂心。一時一起一念之頃皆能分別。為說苦空無我人想。是謂菩薩摩訶薩行無想定進趣道場莊嚴佛樹。十者菩薩摩訶薩。復觀三千大千世界。當來過去現在之心諸根寂靜。行應無上正真之道。是謂菩薩摩訶薩進趣道場莊嚴佛樹。佛復告族姓子。菩薩摩訶薩。初舉右足行第一步。于其中間修行十法。進趣道場莊嚴佛樹。云何為十。一者菩薩摩訶薩。當舉右足蹈地之時。自稱名號。三界至尊。過佛恒沙皆行七步。當來諸佛亦皆當然。吾今現在出現于世。三界獨尊亦無等侶。諸佛標式不可漏脫。是謂菩薩摩訶薩進趣道場莊嚴佛樹。復次菩薩。當舉右足蹈地之時。便作是念。吾今已逮不退轉地。亦使眾生同我所趣。不舍弘誓廣大之心。是謂菩薩摩訶薩莊嚴佛樹進至道場。復次菩薩。初舉右足蹈地之時。復作是念。過去諸佛。先行是法。當觀一生補處菩薩。紹吾處者名號是誰。即自右旋顧謂彌勒。卿后如我成佛不久。百千天人聞皆欣然。異向同音稱善無量。快哉世雄。佛種不斷。當于爾時。十一那術諸天人民見授彌勒印封。皆發無上正真之道。是謂菩薩摩訶薩莊嚴佛樹進至道場。復次菩薩。初舉右足蹈地之時。便作是念。吾今已逮眾智自在。神慧無礙辯才通達。斯等眾生久抱狐疑。沒溺塵垢不求度脫。吾今當以智慧之火焚燒心中狐疑之叢。是謂菩薩摩訶薩莊嚴佛樹進趣道場。復次菩薩。初舉右足蹈地之時。便復念言。吾今已得無為解脫。當復接度有為解脫。過去恒沙諸佛世尊。皆悉同我無為解脫。當來諸佛亦獲此法。快哉福報不有斷滅。妄想已盡無所貪求。是謂菩薩摩訶薩進趣道場莊嚴佛樹。復次菩薩摩訶薩。初舉右足蹈地之時。復生此心。眾生永處邪見顛倒。不睹三向空無之慧。我今當演護心清凈。無覺無觀法性虛寂。知慚知愧眾行之本。苦空非身無人無壽。當以此心普覆一切。是謂菩薩摩訶薩進趣道場莊嚴佛樹。復次菩薩。初舉右足欲趣浴池。琉璃水精七寶園觀。鳧雁鴛鴦異類奇鳥。諸天導從不可稱量。我今露形乃非其宜。設當入城村落人眾。謂為裸形不知慚恥。宜求袈裟以障于體。時有天子名曰福蓋。即知菩薩心中所念。尋奉八萬四千金縷織成袈裟。菩薩自念。過去諸佛法服云何。進趣行來斯用何法。虛空神天叉手白言。過去諸佛皆著織成金縷袈裟。亦如今日諸天所獻。菩薩即受八萬四千織成金縷袈裟。以道神力。而合為一袈裟著體。三十二相八十種好。盡皆外現。斯由曩昔施無想報行度無施。是謂菩薩摩訶薩進趣道場莊嚴佛樹。復次菩薩舉右足時。便生此心。眾生若干性行不同。吾今當以智慧光明。普照三千大千世界。即放頂相光明。普照十方諸佛剎土。眾生之類見光明者。悉來云集詣忍世界。奉事如來香華供養。威神所感。使令天地六返震動。是謂菩薩摩訶薩進趣道場莊嚴佛樹。復次菩薩當舉足時。心自生念。生分已盡更不受胎。三界獨尊無有疇匹。當號為佛如來至真等正覺。十號具足。十方剎土諸佛世尊。各各于其國土。告四部眾天龍鬼神干沓和阿須倫迦留羅緊陀羅摩休勒人與非人。今日忍界釋迦文佛。出現于世。眾相具足如星中月。福度眾生天人蒙祐。有欲興敬供養彼佛。宜知是時。爾時十方諸佛世界神通菩薩。辯才具足得總持門。千七百七十七億那術眾。皆來云集詣此忍界。興致供養華至于膝。復有八十萬垓天魔波旬。皆詣忍界。興致供養給事菩薩。復有百千億垓神力龍王。各各七首。獻奉香湯浴洗菩薩。斯由曩昔口演甘露無厭足法。是謂菩薩摩訶薩進趣道場莊嚴佛樹。復次菩薩內自生念。眾生著有迷惑來久。設聞空無虛寂之法。意懷恐懼衣毛為豎。佛法深奧不可思議。漸當以次說道根原。分別眾生根原所由。玄鑒三世生法滅法。除去想著無貪吝心。從無數劫積行已來。所以不得道者皆由恩愛。吾今當除恩愛刺本。拔濟眾生安處無為。是謂菩薩摩訶薩進趣道場莊嚴佛樹。如是族姓子。菩薩大士降神出生墮地舉右足。于其中間思惟十法。莊嚴道樹亦不退轉。復次族姓子。菩薩初生時。墮地行七步欲趣金機。次舉左足內自思惟。諸佛世尊。句義無量道法淳粹。應度無極無起滅法。行無生滅不可思議。非是羅漢辟支所及。道當一意多念非道。道當少欲多欲非道。道當知足多求非道。道當正見邪見非道。是時菩薩復作是念。過去諸佛所行正法。為何謂耶。復作是念。過去恒沙諸佛世尊出現于世。以神足力現身威德。十根本義不可思議。云何為十。于是族姓子。菩薩達士先舉左足。遍滿三千虛空境界。不嬈眾生無覺知者。其有眾生睹足相輪。皆發無上正真道意。斯由曩昔禮敬之報。是謂菩薩摩訶薩進趣道場莊嚴佛樹。復次族姓子。爾時菩薩左足蹈地。心自生念。古昔諸佛說法。云何分別句身義味。云何過去諸佛世尊。進止行來威儀法則。以一句義演出無量諸佛法藏。從劫至劫乃至百劫。不能究盡一句之義。如來秘要不可思議。非是小節所能測度。是謂菩薩摩訶薩進趣道場莊嚴佛樹。佛復告族姓子。菩薩爾時放一毛孔光明。遍照無量諸佛剎土。于光明中。演說六度平等大法空無想愿不起法忍。亦使眾生畢志堅固。皆發無上正真道意。是謂菩薩進趣道場莊嚴佛樹。復次族姓子。菩薩爾時內自思惟。吾今當以三昧正受。普游虛空諸佛法界。爾時菩薩即入無形想定意。遍游虛空諸佛法界。左右翼從。天世人民莫覺知者。謂為菩薩進趣金機。是謂菩薩摩訶薩進趣道場莊嚴佛樹。復次族姓子。即化一形。遍滿三千大千世界。復還如故。眾生之類無覺知者。是謂菩薩進趣道場莊嚴佛樹。復次族姓子。菩薩爾時慧明之光。遍照三千大千剎土。一一光中皆出音聲。今日釋迦文佛如來至真等正覺。于閻浮利地。當轉法輪度未度者。福利眾生名稱遠布。是謂菩薩進趣道場莊嚴佛樹。復次族姓子。菩薩爾時一念之頃。令十方界諸佛世尊各各舒手扶接菩薩。一切眾會皆悉見之。是謂菩薩進趣道場莊嚴佛樹。復次族姓子。諸佛法藏深奧難測。吾當以次布現三乘緣覺聲聞菩薩之道。聞法覺寤終不中滯。是謂菩薩摩訶薩進趣道場莊嚴佛樹。復次族姓子。過去三世諸佛世尊。吾今欲成無為大道。皆當證明令我成道。諸佛稱善皆在前立。汝從阿僧祇劫。苦行無數。布施持戒六度具足。國財妻子無所吝惜。今當成佛廣度眾生。我等扶接上至成佛不使中住。是謂菩薩摩訶薩進趣道場莊嚴佛樹。復次族姓子。菩薩分別過去現在未來。空無想愿。亦是諸佛所應行法。從初發意乃至成佛。要當修習三向諸道。四等大慈。八無礙道。瓔珞其身。是謂菩薩摩訶薩進趣道場莊嚴佛樹。佛復告族姓子。菩薩次舉右足當蹈地時。當具足此神足十慧不可思議。云何為十。有神足慧名曰無著。菩薩得此慧者。盡游諸佛深要法藏。是謂菩薩摩訶薩進趣道場莊嚴佛樹。復有神慧名曰無形。菩薩得此神慧者。入無厭定意。咨受十方諸佛言教。復有無二神慧。菩薩得此神慧者。勸進眾生成無上等正覺。不取聲聞辟支佛道。復有虛空神慧。菩薩得此神慧者。盡觀世界空無我人。復有無相神慧。菩薩得此神慧者。演暢諸法解一相無相。亦無生滅著斷之法。復有空觀神慧。菩薩得此神慧者。見諸佛土成者敗者。如觀掌珠。復有棄壽神慧。菩薩得此神慧者。觀壽緣報舍形受形。復有無言說神慧。菩薩得此神慧者。說法無法想。亦無若干念。復有無近遠神慧。菩薩得此神慧者。不見諸法窠窟遠近。復有無生滅神慧。菩薩得此神慧者。分別十二因緣根本。生者滅者悉無所有。是謂菩薩摩訶薩十神足慧進趣道場莊嚴佛樹。佛復告族姓子。菩薩初生舉左足時。復當具足十業無量究竟。云何為十。于是族姓子。諸佛如來之所修行。如來降形出世教化。分別三世十二牽連。三界五道塵垢縛著。沐浴諸結永無塵曀。是謂菩薩修第一業進趣道場莊嚴佛樹。復次族姓子。如來出世化諸眾生。安處三乘隨其所愿。或有眾生。意趣羅漢不向佛門。或有眾生。習緣覺行不趣佛道。或有眾生。修無上道。不向聲聞緣覺辟支。或有眾生。退于佛道志慕小乘。  
　　爾時菩薩誘進前人。逮成無上正真之道。或有眾生。在凡夫地不求方便。上及三乘。菩薩勸進成三乘道。是謂菩薩第二之業進趣道場莊嚴佛樹。如來出世布現言教。以權方便適化眾生。荷負重擔為人重任。或與眾生現作父母兄弟朋友。或現國師尊長道士。或現大富長者神力鬼王。周給貧困惠施七寶。開說道教成三乘果。是謂菩薩修習三業進趣道場莊嚴佛樹。如來出世轉無上法輪。不失四辯。觀察人心授十善行。分別演暢苦習盡道。或生迷惑沒溺三界。行權拔濟永離生死。是謂菩羅修第四業進趣道場莊嚴佛樹。如來世尊出現于世。恒以大悲如被眾生。如母愛子心不舍離。譬如龍王伊羅缽多羅。住于須彌金福山邊七寶宮殿。與諸龍女共相娛樂。若欲往至忉利天宮興致供養。化身七萬由延三十二頭。一一頭者邊有七牙。一一牙上有寶浴池。一一池中生七百蓮華。一一蓮華七百玉女。共相娛樂作倡伎樂。彈琴鼓瑟音聲不絕。復雨七寶乃至于膝。菩薩大士亦復如是。以四等心加被眾生。雨七覺意無窮法財。隨其志趣皆成道果。是謂菩薩修第五業進趣道場莊嚴佛樹。如來世尊以權方便隨時適化。可行知行可坐知坐。可言知言可默知默。遍入眾生心識所念。隨病療救不使增減。普令永處無為之岸。是謂菩薩修第六業進趣道場莊嚴佛樹。復次族姓子。如來出世。化導眾生不自為身。為一人故經百千劫。代彼受苦不懷厭惓。安處佛慧成無上道。是謂菩薩修第七業進趣道場莊嚴佛樹。諸佛興出不壞法界。法性自爾亦非自爾。如爾真際亦不有壞非不有壞。修而不懼亦不恐畏。是謂菩薩修第八業進趣道場莊嚴佛樹。如來出世。當復具足一相無相。彈指之頃于過去未來現在法中。出生三世諸佛世尊。實而不異亦不變易。是謂菩薩修第九業進趣道場莊嚴佛樹。如來出世慈愍眾生。以一日之數令三世為一劫。其中眾生無覺知者。是謂菩薩初生墮地舉左足修行十業進趣道場莊嚴佛樹。佛復告族姓子。菩薩初生墮地七步。于其中間復當思惟十法。降伏外道壞魔羅網。諸天侍衛。進趣道場莊嚴佛樹。乃至滅度終不舍離。云何為十。于是族姓子。先當降魔。身被慈仁之鎧。手執慧劍善權前導。頭戴無畏華鬘。摧卻憍慢之眾。永除貢高。是謂族姓子。先當修此第一難得之法。復次族姓子。復當思惟玄妙廣義。斷漏取證。攝彼外道而為上首。加以神足神力無量。設彼現一我當現二。趣使邪部安處正見。是謂族姓子菩薩當念修此第二難得之法。復次族姓子。菩薩大士化度眾生。受法歡喜。必至堅固不趣余道。是謂菩薩修行第三難得之法。復次族姓子。諸佛世尊恒所行法。日夜四時觀察眾生。彈指之頃周遍十方恒沙剎土。周而復始不著三界。是謂菩薩修行第四難得之法。復次族姓子。行無礙智。遍滿三千大千世界。雖度眾生不見有度。是謂菩薩修習第五難得之法。復次族姓子。菩薩大士以神足力。遍游十方恒沙剎土。遍觀眾生心識所念。或以一身化百千身。還合為一無覺知者。是謂菩薩修行第六難得之法。復次族姓子。菩薩思惟四無礙慧。亦非羅漢辟支所修。亦非天龍鬼神八部之眾所能及逮。是謂菩薩修行第七難得之法。復次族姓子。如來神力不可思議。十方無量諸佛剎土入一塵孔。周旋往來無有掛礙。還復如故無覺知者。是謂菩薩修行第八難得之法。復次族姓子。如來至真等正覺。得四辯才無生滅智。遍滿三千大千世界。是謂菩薩修行第九難得之法。復次族姓子。諸佛世尊。行無盡法法門覆蓋眾生。十力無畏十八不共諸佛之法。是謂菩薩修行第十難得之法。進趣道場莊嚴佛樹。  
菩薩瓔珞經卷第二 龍王浴太子品第四  
　　佛復告族姓子。菩薩于時前升金機。顏色安詳顏貌容豫。諸天在上散華燒香。作天伎樂娛樂菩薩。世人在下左右侍衛。異口同音聲震天地。八十億垓干沓和子。捶鐘磬歌娛樂菩薩。時有摩那斯龍王。文驎龍王。伊羅缽龍王。阿耨達龍王等八十四億。皆來云集。時諸龍王便以此偈。而贊頌曰。  
　　今日離世垢　　降生閻浮利 
　　隨俗處母胎　　愿浴除世塵 
　　昔于無數劫　　積功造眾業 
　　誓愿今已果　　愿聽沐圣體 
　　八十四億垓　　龍從十方來 
　　各欲供養尊　　奉瓶貢香湯 
　　尊本無數劫　　苦行為眾生 
　　巍巍德無邊　　垂愍愿聽之 
　　渴仰世雄久　　疲厭生死苦 
　　今得睹賢明　　如日照虛空 
　　尊本發弘誓　　欲度未度者 
　　最勝已解脫　　當復脫未解 
　　過去恒沙佛　　及當來現在 
　　功勛不可量　　尊今已具足 
　　設從劫至劫　　宣暢人中尊 
　　豈以螢火光　　敢與佛日競 
　　虛空可究竟　　須彌可稱量 
　　海水可竭盡　　尊德無邊涯 
　　比方日月光　　摩尼明月珠 
　　雖照外闇冥　　未能除無明 
　　今日無等倫　　一毛之光明 
　　普照天世間　　除垢淫怒癡 
　　過去六如來　　盡生閻浮提 
　　盡受我等供　　香湯浴尊形 
　　今復遭天師　　億劫乃出現 
　　今各頂禮足　　唯愿時沐浴 
　　諸天世人民　　咸欲聽正法 
　　敷演深法本　　當禮三界尊  
　　爾時世尊。直視東方顏色和悅。與諸龍王而說斯偈。  
　　吾今以降形　　踔步閻浮利 
　　拔濟苦惱類　　四等無邊涯 
　　金體有明證　　眾相如日光 
　　當覺未覺者　　今成佛不久 
　　觀生無數世　　受形非一類 
　　雖有上中下　　未有如是像 
　　快哉牢固誓　　執意不虧損 
　　所現應果報　　本凈如虛空 
　　世有三堅法　　身命財寶貨 
　　此猶非究竟　　終始可恃怙 
　　吾今舍此三　　法身空無形 
　　無盡無生命　　自然成道根 
　　世寶多崄危　　如幻不久停 
　　今獲七寶財　　無形不可窮 
　　眾生心意識　　三垢所覆蓋 
　　今已獲三明　　初中竟通達 
　　普為世天人　　當轉不死法 
　　法輪覆大千　　仁慈心普潤 
　　受生有四縛　　不離三世患 
　　今得四誠諦　　無縛不復染 
　　慧觀苦圣諦　　無智寤其智 
　　凈性如無垢　　受證永澹泊 
　　本習興更樂　　染著愛無盡 
　　彼塵我心受　　纏結遂滋甚 
　　吾今觀本凈　　樂想苦想滅 
　　澹然無憂喜　　永與生死別 
　　過去有三行　　生癡愛本原 
　　已盡亦不處　　無有塵垢心 
　　現在六十四　　牽致冥室聚 
　　永舍不與俱　　獲六十四明 
　　未來無數塵　　覆蔽于人心 
　　法云布三界　　潤澤諸不及 
　　凈教口柔軟　　言聲如哀鸞 
　　斯由行無欺　　說法無缺漏 
　　眾生懷陰蓋　　調戲無慚愧 
　　今始得慚愧　　壞滅貢高心 
　　佛所出現世　　降伏諸邪眾 
　　升座師子吼　　演說本行緣 
　　過去諸佛記　　及未來現在 
　　五濁衰微世　　有佛名能仁 
　　今我自觀察　　志性殊于常 
　　名號既不虛　　父稱為悉達 
　　故在于眾中　　平視無所畏 
　　得凈總持慧　　為度不肖人 
　　不見諸法本　　起滅無處所 
　　亦復無成敗　　寂然應慧觀 
　　普分別諸法　　悉無窠窟處 
　　澹然無歸趣　　斯乃應律行 
　　不以見無見　　無求無所守 
　　我人寂寞定　　無相愿亦然 
　　夫欲飲無厭　　甘露微妙味 
　　妄想除諸著　　斯應菩薩慧 
　　無人無壽命　　成就諸佛藏 
　　摧碎貢高心　　不興自大意 
　　上智不著數　　不計有常想 
　　眾生興染心　　照令知凈慧 
　　賢圣若干品　　眾生根不同 
　　以慧觀未來　　盡無若干道 
　　佛法有深要　　其慧無邊涯 
　　唯空無染著　　是謂法界凈 
　　一生經百生　　乃至無數劫 
　　我今永以舍　　背而前取證 
　　設我于中間　　計壽著法性 
　　恒沙諸佛過　　不履空無慧 
　　恒自降伏心　　分別文字法 
　　是故自覺寤　　建立大弘誓 
　　昔吾初發意　　志求緣覺乘 
　　閑凈無人處　　四十四億劫 
　　無佛法圣眾　　其間七十劫 
　　后遇大通慧　　演暢大乘跡 
　　初聞未曾有　　圣慧無量覺 
　　慈悲護四等　　爾乃微信解 
　　自從是已來　　興建功德業 
　　供養無數佛　　復經十九劫 
　　后為大國王　　飛輪皇帝王 
　　七寶前導從　　千子才藝具 
　　供養清凈人　　勤修梵行者 
　　九十七億垓　　無著解脫心 
　　及施國貧窮　　孤匱無所歸 
　　庫藏出珍寶　　周濟令無乏 
　　復于無數劫　　躬自修凈行 
　　舍位授太子　　出家衣法服 
　　忍辱性仁和　　燕居寂無念 
　　漸漸心疲惓　　猶人溺于淵 
　　善根漸漸微　　如果熟自落 
　　往來生死苦　　受報無數變 
　　意扃無大誓　　趣欲免身患 
　　意業被想風　　猶豫不究竟 
　　如是在生死　　輪轉不能出 
　　復經六十劫　　值遇寶瓔佛 
　　權化濟渡人　　一乘無二道 
　　不聞小節名　　空慧盡漏人 
　　敷演道一相　　甚深純淑行 
　　始從彼發意　　弘誓心難沮 
　　從彼至今日　　七億阿僧祇 
　　將護順正法　　今乃自覺寤  
　　佛復告族姓子。爾時菩薩與諸眾生。天龍鬼神八部之眾。及諸十方神通菩薩。嘆說此偈。受深妙義。即于座上。八十四垓。人皆發無上正真道意。復有無數眾生逮得法忍。佛復告族姓子。若有眾生。聞此一偈諷誦讀持。為人解說分別其義。不為眾魔之所得便。何以故。斯等眾生。皆由過去眾行具足。曾更供養無央數佛。誓愿純淑各各發愿。若我后生。要從一生補處菩薩聞說正法。即于彼佛坦然大寤。逮得無生無起滅法。云何族姓子。若有一人便說斯言。吾乃知無形之法。以形教授。虛空之相以實教授。此人興建斯意。寧能不乎。時有無畏大護菩薩。過此三千大千世界。有佛土名曰賢豪。佛名普賢。無畏大護菩薩。從彼剎來。逮得總持立不退轉。即從坐起。偏露右肩長跪叉手。前白佛言。世尊。無形之法以形教授。虛空無相以相教授。甚難甚難終不可逮。所以者何。虛空無形無能染污。況當欲使有形質乎。此事不然。佛告無畏大護菩薩。族姓子。斯猶可獲。欲從一生補處菩薩聞此法者。終不可得。何以故。諸法無數。豈當以無數中行有數法乎。無緣對法有緣對乎。虛空之法有形質乎。此事不然。但為如來世尊大慈廣布。開化眾生令立牢固。敷演道教分別諸法。無言無說。世多愚惑興是非心。斯是漏法是非漏法。是緣對法非緣對法。是可護持是非護持。是法有我是法無我。是世俗法是泥洹法。是法染著是非染著。是法有數是法無數。是法斷滅是非斷滅。是法滓濁是非滓濁。復自相誡。各說是言。習是舍是。學是置是。學法非學法。此聲聞法。辟支佛法。非聲聞法。非辟支佛法。是菩薩法非菩薩法。不以此觀成最正覺。何以故。有相著觀非第一空觀。無求無相亦無知見。乃成空觀。夫觀諸法無我無壽。不見剎土。分別境界無依無所依。是為法觀。空無所有。如是觀者。諸法亦寂。道果亦寂。受證亦寂。假使菩薩空觀如是。于諸悕望便無顛倒。祐利眾生而發大哀。興建佛法。雖度眾生無眾生想。空觀菩薩豈見度者。此事不然。若有菩薩摩訶薩。得此空觀者。便獲具足十無我法。云何為十。于是無畏。菩薩摩訶薩。若族姓子族姓女。于佛法眾不見凈穢。亦復不起彼此之念。此是法身此思欲身。前知過去后察未來。斯皆清凈而無我想。是謂菩薩空觀無我。復次無畏。菩薩摩訶薩。法服齊整執持應器。觀見當來過去現在。諸佛世尊入城教化。不見豪貴及下劣者。于中不起吾我二見。是謂菩薩空觀無我。復次無畏。菩薩摩訶薩玄。見無數佛剎嚴凈國土坦然平正。不說今日佛土穢惡。執意清凈無若干想。念念一定識不流馳。是謂菩薩空觀無我。復次無畏。菩薩摩訶薩。眾生染著。猗身解空。菩薩空慧三世無猗。是謂菩薩空觀無我。復次無畏。菩薩摩訶薩。諸佛世尊教化若干。本無清凈亦不有異。是謂菩薩空觀無我。佛告無畏。菩薩摩訶薩。若族姓子女行度無極無盡法藏。眾寶華鬘以自嚴飾。如是無盡亦不見盡。于中成就盡不盡者。是謂菩薩空觀無我。復次無畏。菩薩摩訶薩。當觀諸佛色像無量。入于本際寂然之法。分別義趣解色本無。普入法界化導眾生。不見色像化眾生者。是謂菩薩空觀無我。復次無畏。菩薩摩訶薩。得佛圣慧深奧之藏。四事無畏。離八縛著得八解脫。雨法潤澤亦無老死。為師子吼志如金剛。離彼此中亦無染著。是謂菩薩空觀無我。復次無畏。菩薩摩訶薩。漸當親近習宿命通。觀察無數阿僧祇劫。某國某佛諸佛世尊。雖現泥洹不取滅度。凈眾生跡不懷懈怠。不以劫數厭患眾生。亦復不以泥洹快樂欲取滅度。心如虛空不可沾污。是謂菩薩空觀無我。復次無畏。菩薩摩訶薩。以無邊涯智拔濟眾生。正使極遠在恒沙表。一一沙者盡為恒沙如是計算周而復始。如是遍滿八方上下。亦游虛空無量境界。要濟眾生不令墮落。不自稱嘆通慧果報。是謂菩薩摩訶薩十無我法。一生補處胎分盡者。乃應是行爾時座上色欲天子。十九垓眾即得頂忍。復有無數諸天世人。逮得空觀盡信之行。諸閱叉龍鬼。信向三尊受三自歸。佛復告族姓子。爾時菩薩在金機上。國王居士天龍鬼神十方菩薩。各各興敬欲浴菩薩。時有菩薩名曰月精。于眾菩薩最為上首。攝持威儀法服安詳。即從座起長跪叉手。以偈贊曰。  
　　尊今無礙形　　不染三界塵 
　　洗以八解湯　　世水安可堪 
　　心垢盡清明　　內外無障礙 
　　江海河泉源　　斯浴非久凈 
　　昔在琉璃池　　禪頭龍宮時 
　　專意發大乘　　要滅愛欲魔 
　　今已果本愿　　三界無等倫 
　　愿升無畏座　　何為現洗浴 
　　生天六十二　　那術劫數中 
　　天伎五樂至　　福響自然報 
　　法身眾智具　　演說無礙道 
　　周訖托生此　　迦惟羅衛城 
　　現世有三災　　滅以三明報 
　　三慧通三達　　三要今具足 
　　三等觀三世　　不染三界有 
　　三分法身具　　當禮三界尊 
　　諸來會眾生　　諸天須倫鬼 
　　咸各懷踴躍　　敬承興供養 
　　前后衛清妙　　行至琉璃園 
　　右攀蓮華枝　　降神生閻浮 
　　當生墮地時　　凈如紫磨金 
　　天地六反動　　神感諸天至 
　　地獄諸考掠　　一時皆休息 
　　清凈無瑕穢　　如華不著水 
　　十方諸佛剎　　如來等正覺 
　　各各于其國　　宣告四部眾 
　　今日忍世界　　世雄降出現 
　　垂愍諸眾生　　永在三涂者 
　　當轉正法輪　　鹿野清明園 
　　為久饑虛者　　潤以甘露法 
　　八道尊獨寤　　究盡十二緣 
　　無盡江海寶　　充飽一切人 
　　設從劫至劫　　佛佛嘆其德 
　　猶尚不能宣　　況我螢火光 
　　昔在無畏剎　　不眴佛土中 
　　初觀無言法　　未得無生慧 
　　誓生言教中　　敷演無窮法 
　　今日期已至　　愿轉尊法輪  
　　是時菩薩心意澹然。默然熟視亦無言說。內自思惟。如我今日為人說法。講論清凈不退轉地。不懷吾我之性諸法自然生者亦爾。隨人根源而為說法。法性自爾無有變易。何況眾生有受法者。眾生本凈不見染污。建立智慧發弘誓心。尋究眾生皆悉清凈。本凈自然。無我自然。無形自然。人物自然。云何本凈自然。從久遠已來流轉生死。發意求道乃至泥洹。本自清凈。斯乃名曰本凈自然。云何無我自然。本有今無。今有本無。亦不言我我本生有。亦復不言有從我生。我不自知無我有。不自知有有。斯乃名曰無我自然。云何無形自然。無形者。識也神也壽也。此三句義常存不變。在空為空。在形為形。在有為有。在相為相。在無相為無相。無形之識空性自然。斯乃名曰無形自然。云何人物自然。尋究人物不見窠窟。意識幻化不達本源。愚惑相承言父言母。國財妻子漸生眾想。染著三有。我今已舍永不與處。以此自然明達空慧。空慧自然諸法亦爾。諸法自然逮正覺者。亦復自然。一切諸法但假名號。因號有名亦復自然。論說自然便為論說。無起滅法。斯則名曰人物自然。吾今若說空寂之法。眾生不信倍生疑網。設我復說形質之法。不盡根原。況當滅度。宜且寂靜賢圣默然。是時有天子名寶瓔。通達圣心同佛性行。六道清徹曉了一相。永離八法不處塵勞。堪轉法輪頒宣佛教。四諦圣慧霍然除垢。具足五分如來法身。逮六無礙神通道果。形神俱游無所觸礙。得七覺意而自瓔珞。八道具足。諸法不共。得四無畏。力如金剛不可沮壞。以知菩薩賢圣默然。不與眾生敷演法教。時天子寶瓔即從座起。偏露右肩。叉手前白佛言。世尊。我今不以佛眼法眼慧眼天眼觀眾生類。應賢圣法律。我今乃以肉眼。觀見十方恒沙剎土。應受證者。修禪定者。或在一住至十住者。復見善男子臨欲成佛。得不退轉一生補處往詣道場莊嚴佛樹者。此等之類。應從一生補處菩薩聞平等法諸法無二。志愿于道皆悉成就。是時寶瓔天子。殷勤勸請乃至三四。復以此偈。而贊頌曰。  
　　金顏尊無比　　面像百葉華 
　　墮地自稱號　　聲踰梵天音 
　　建立智慧淵　　說法不有無 
　　眾生有常想　　寂然不起二 
　　光曜照十方　　闇冥悉見明 
　　人中尊難有　　今故重自歸 
　　苦行無數世　　慈悲難有雙 
　　功勛已具足　　今我重自歸 
　　正使嘆尊足　　[跳-兆+專]跟膝髀腰 
　　皮毛七處平　　平立左右亭 
　　手臂指纖細　　掌文合縵理 
　　無畏廣長舌　　千葉蓮花文 
　　含齒方四十　　色如白雪珂 
　　當其說法時　　唇像珠火明 
　　八聲非男女　　亦非雌雄音 
　　感動十方界　　聽聞無厭足 
　　耳方雙部珰　　如空明月珠 
　　眼視白黑分　　上下而俱眴 
　　頭發色紺青　　肉髻毛右旋 
　　相好無邊涯　　熟視如金山 
　　眾德瓔珞身　　亦如眾花敷 
　　消滅眾塵埃　　獨步三界尊 
　　斯等眾生類　　普從十方集 
　　欲聽尊正法　　無上至道要 
　　天人龍鬼神　　渴仰思聞法 
　　愿愍一切故　　速為轉法轉  
　　爾時十方世界大梵天王。八十四億識干天王最為第一。即從座起偏露右臂。長跪叉手在于佛前。以偈嘆佛而作頌曰。  
　　無著舍眾穢　　漏盡無欲污 
　　行一應尊教　　游意空無慧 
　　本在兜術天　　說法如駛流 
　　云何今寂然　　不開慧明華 
　　尊光照幽冥　　蠲除三世闇 
　　十力無沾污　　唯愿時演法 
　　今日十方界　　諸尊菩薩集 
　　咸欲悉聽聞　　未曾所轉法 
　　意凈行無漏　　亦如星中月 
　　已過佛相愿　　唯愿時說法 
　　眾生今沒溺　　流轉生死海 
　　愿以平等舡　　救彼沒溺者 
　　奇光甚巍巍　　覆蔽日月精 
　　抑遏熱惱患　　清凈無眾瑕 
　　尊本造誓愿　　勇猛無虧損 
　　慈悲平等意　　說法無增減 
　　戒具以禪寂　　神足力無畏 
　　空相無畏法　　正受游疆界 
　　本行六度法　　不懷憂戚心 
　　卑意禮恭敬　　供奉師尊長 
　　故使尊肉髻　　無敢熟視者 
　　何況欲施心　　觀睹如來項 
　　十力哀出世　　降步度群萌 
　　眾人咸渴仰　　惟垂轉法輪  
　　爾時識干梵天王。以此偈贊已。起繞佛三匝還復本座。是時釋提洹因。即從座起。偏露右臂整衣服。長跪叉手三自稱號。我是天帝釋名曰拘翼。在菩薩前而嘆頌曰。  
　　不語應寂然　　不教行自具 
　　不習應無際　　自然應無為 
　　本行無相施　　今獲空無果 
　　當禮虛空神　　寂然無言跡 
　　在世先覺寤　　安隱危厄人 
　　導示正見路　　盲冥受正行 
　　眾生迷惑久　　欲聞甘露法 
　　愿開無盡藏　　潤及天世人 
　　行慈修德本　　善權無增減 
　　演布無為教　　充足一切人 
　　生世尊難遇　　正法亦難值 
　　欲遭賢圣會　　亦復不可得 
　　過去諸如來　　于此成正覺 
　　愿尊時屈神　　貪此世榮為 
　　尊本樂閑凈　　思惟無為道 
　　已果本誓愿　　何為處憒鬧 
　　閻浮五鼎沸　　劇于湯火熾 
　　唯愿速出家　　離世貪欲縛 
　　念我過去世　　諸佛成等覺 
　　即詣樹王下　　朝坐暮成道 
　　尊今如有疑　　方欲樂生死 
　　恩愛如朽城　　此樂何可貪 
　　世有生死患　　唯道永寂然 
　　恩愛如過電　　幻化不真正 
　　世間盡闇冥　　五蔽使覆蓋 
　　唯愿開慧明　　普照令得眼 
　　變化形無數　　應適前眾生 
　　隨其本行愿　　各充禪力行 
　　如今何為靜　　不轉上法輪 
　　唯愿時敷演　　使渴得飽滿 
　　憶本所造福　　蓋亦微少耳 
　　由致天王位　　所領無疆畔 
　　供奉諸過去　　如來等正覺 
　　四佛一補處　　是尊非將來 
　　無數億那術　　沈翳生死久 
　　愿執弘誓輿　　運濟至彼岸 
　　今唯勸請說　　甘露無厭法 
　　八解無所著　　無污無染塵 
　　尊今或入定　　不度應度國 
　　愿先化此類　　執心不動者 
　　虛空性無染　　平等坦然壹 
　　無趣不見得　　唯愿無有疑 
　　深妙無極藏　　非劣所守掌 
　　今遇天世師　　愿開使布現 
　　尊本發愿度　　同日不易時 
　　如今何為默　　自濟不度余  
　　是時釋提洹因。說此偈贊佛已。繞佛三匝還復本座。爾時魔王名曰怒害。將諸魔眾即從座起。頭面禮足前白佛言。唯愿世尊。久抱狐疑不獲真道。今欲聞說無比法輪。唯見垂愍演暢正教。我等久處不入法律。雖各有心慕及空慧。猶未遭遇大化訓典。爾時魔王即于佛前。以偈頌曰。  
　　于億百千劫　　無著時乃出 
　　如華離塵水　　心凈超于彼 
　　劫數無有窮　　經歷積苦行 
　　不舍四弘誓　　金剛不可沮 
　　口演八無礙　　充滿天世間 
　　受者永充足　　無復老死患 
　　一生至百生　　名號諸種姓 
　　悉知諸根原　　化以無比慧 
　　十住還本際　　退成猶復進 
　　最勝度此難　　時演勿有疑 
　　去佛恒沙數　　盡游此苑間 
　　轉無上法輪　　度人無有量 
　　正使當來世　　諸佛成道果 
　　皆當于此處　　當轉尊法輪 
　　曾聞如來藏　　如來秘要慧 
　　名曰普嚴土　　菩薩瓔珞經 
　　今日正是時　　難遇不可值 
　　拔濟諸苦厄　　從是布道慧 
　　或有眾生類　　厭患處身苦 
　　欲聞微妙法　　蠲除四大法 
　　復有入道撿　　知生滅無常 
　　欲聞空無道　　悉知無所有 
　　復有處巖穴　　自守無他想 
　　計身非久器　　不興想著念 
　　雖復念道根　　未聞不得寤 
　　唯愿尊降神　　令彼無疑滯 
　　眼如青蓮華　　徹視無有礙 
　　觀察三世苦　　塵曀染污者 
　　尊本所經歷　　供奉諸世尊 
　　謙卑下下人　　今獲無形結 
　　于相不著相　　不假眾好色 
　　是故眾賢圣　　無能見其頂 
　　眉間清凈光　　普照無數土 
　　見光除熱惱　　如夏遇重蔭 
　　尊一師子吼　　降伏諸異道 
　　摧碎邪見林　　如明永除闇 
　　說言言不妄　　志趣必成辦 
　　說法法真諦　　至道道根原 
　　億尊昔在此　　十二小中劫 
　　展轉共相系　　不斷轉輪種 
　　追師求高明　　釆取若干慧 
　　莊嚴體無極　　無形不可名 
　　無信立以信　　根力不虧損 
　　無畏離彼此　　唯愿時演說 
　　三界尊無極　　正法御一切 
　　非法壞成道　　永除吾我想 
　　諸人貪著身　　玩習不能離 
　　世苦所纏絡　　何由有出期 
　　慧明照世間　　拔斷貪愛心 
　　自度復濟彼　　人中甚難有 
　　惠施無吾我　　已超三界表 
　　一時一意念　　平等無男女 
　　眾生懷倒見　　不達空無慧 
　　發意著五欲　　計有身實用 
　　以是墮五趣　　不睹非常證 
　　佛現出世間　　滅彼有無想 
　　入禪不著貪　　永除世榮飾 
　　觀此無常形　　非有非無者 
　　大慈濟眾生　　廣大無邊涯 
　　宿愿今已果　　速起復坐為 
　　觀此熾然人　　流轉不自覺 
　　如何尊靜默　　無言無所說 
　　世垢有五難　　不睹佛法眾 
　　體信中國生　　父母為五事 
　　光明色無色　　不見形質像 
　　將入滅盡定　　乃寂無音響 
　　大眾遠方集　　迦留干沓和 
　　聽尊演無厭　　廣長舌無為 
　　有法不思議　　化不自覺化 
　　欲令知本末　　此亦未曾有 
　　菩薩不退轉　　且未獲其法 
　　況復向道門　　而欲知本要 
　　尊今觀四輩　　志趣若干種 
　　幸為敷演法　　各各蒙得度 
　　眾生染三有　　欲求去離縛 
　　常想非常想　　悉照向滅盡 
　　魔鬼有億千　　皆從十方來 
　　得信不起忍　　行地不退轉 
　　復有億千眾　　意趣隨我等 
　　斯等族姓子　　必至堅固地 
　　復有無數人　　行地不著有 
　　悉求空無相　　進趣向道場 
　　羅漢意自鄙　　隨類入其俗 
　　所說苦不淺　　終無一切智 
　　亦是菩薩印　　印彼成道果 
　　稟受大乘行　　本無無若干 
　　尊本初發心　　修習四意止 
　　行地無高下　　唯道從慧通 
　　正使無央數　　恒沙諸劫數 
　　苦行不邪念　　如今悉果愿 
　　將來諸恒沙　　方欲成佛者 
　　不舍彼此愿　　必至如今覺 
　　如來大慈愍　　舍命不為己 
　　施等無高下　　故成六度慧 
　　去來今現在　　生滅本無窮 
　　生者生自生　　莫知本根原 
　　十行離人身　　五行為法王 
　　思惟滅本原　　慈愍演大法 
　　或復于異時　　經行坐臥念 
　　斯由得總持　　四辯無疆界 
　　菩薩愍一切　　不計有常想 
　　念世處非常　　安隱永至安 
　　神力四無畏　　覺道八等行 
　　如來十八法　　尊今已具足 
　　眾生自生念　　無獲不可獲 
　　遂自墮深淵　　不向解脫門  
　　是時怒害魔王。說此偈已。繞佛三匝還復本位。爾時忉利諸天。將諸天眾往至佛所。頭面禮足在一面立。斯須之頃。前白佛言。我等于世尊。宿有福業遭值圣顏。降神閻浮利內。敷演法輪。王三千世界。復以華香拘勿頭華分陀利華須干提華。散如來上。爾時諸天復以此偈。而贊頌曰。  
　　世雄今降步　　王此閻浮提 
　　既生八不閑　　眾生所居處 
　　永離不染著　　內不生思想 
　　無息寂然滅　　愿具演說法 
　　尊德不思議　　功勛不可記 
　　眾相瓔珞身　　如月在星明 
　　行盡不造本　　端坐于道場 
　　亦自無心識　　豈當染世著 
　　已過眾行本　　德充滿諸情 
　　音響過于梵　　自歸天中天 
　　本造由四魔　　魔欲離生死 
　　八等不染污　　自歸無等倫 
　　尊今趣一法　　泥洹不起滅 
　　滅意意不生　　不見果報證 
　　尊本修二行　　止滅不起觀 
　　行盡不見盡　　世雄最第一 
　　如來三法本　　空無相無愿 
　　進趣泥洹道　　無利無所染 
　　立愿甚堅固　　積行無所違 
　　不念無著行　　亦不處三有 
　　神足有四業　　隨緣住其壽 
　　行過無邊涯　　慈仁最第一 
　　既生處五濁　　合會無是非 
　　真人無染行　　行權入眾生 
　　平等行五根　　信慧精進力 
　　不染去倒見　　清凈為第一 
　　尊德過天世　　永不著八法 
　　定意不錯亂　　是故禮最勝 
　　當尊下降神　　震動三千世 
　　覺久寐眾生　　離此三世患  
　　爾時忉利諸天。說此偈贊佛已。繞佛三匝還復本座。爾時菩薩內自思惟。今此眾會皆悉普會十方世界。六通圣智一生補處四等具足。皆悉云集。欲得聞法不退轉地。今我寧可執無畏法眾行德本。瓔珞其身。如諸過佛所行法則。即于座上。入自然無性三昧。分別定意觀佛所行。菩薩瓔珞有八萬品。其德殊特無以為喻。菩薩摩訶薩得此纓絡法門者。便能一意進趣道場。未入道跡眾生。能令得至彼岸。爾時世尊出廣長舌相。光明普照三千大千世界。告四部眾。比丘比丘尼優婆塞優婆夷天龍鬼神。諦聽諦聽善思念之。吾當與汝演說菩薩無相瓔珞。若善男子善女人。得此瓔珞莊嚴身者。便能進趣無所掛礙。  
菩薩瓔珞經卷第三 法門品第五  
　　爾時世尊。告族姓子族姓女。吾今當說菩薩瓔珞八萬法門。云何八萬。于是族姓子。或有瓔珞名曰盡信。如來得此法門者。令地獄眾生受苦惱者。使無眾患。復有等慈瓔珞。菩薩得此瓔珞者。令彼受畜生形者永無傷害。復有無忘瓔珞。菩薩得此瓔珞者。使餓鬼之類永無饑渴之想。復有清凈瓔珞。菩薩得此瓔珞者。令迷惑眾生知其道徑。復有徹聽瓔珞。菩薩得此瓔珞者。使無聞眾生悉聞正教。復有自寤瓔珞。菩薩得此瓔珞者。使愚癡眾生心不邪亂。復有撿意瓔珞菩薩得此瓔珞者。教誨眾生行十善行。復有直信瓔珞。菩薩得此瓔珞者。使邪見眾生安處正見。復有弘誓瓔珞。菩薩得此瓔珞者。不以劫數為遠。復有超越瓔珞。菩薩得此瓔珞者。使懈怠眾生奉持正律。復有無恚瓔珞。菩薩得此瓔珞者。令恚害眾生修行忍辱。復有勇猛瓔珞。菩薩得此瓔珞者。使慢惰眾生精進不廢。復有一意瓔珞。菩薩得此瓔珞者。使亂意眾生禪定不虧。復有熾然瓔珞。菩薩得此瓔珞者。使愚癡眾生。成就智慧。復有堅固瓔珞。菩薩得此瓔珞者。未履道跡者。令立道跡。復有多聞瓔珞。菩薩得此瓔珞者。使少智眾生。強記不忘。復有威儀瓔珞。菩薩得此瓔珞者。使無慚愧眾生令知慚愧。復有惡露瓔珞。菩薩得此瓔珞者。使著欲眾生令知不凈。復有快樂瓔珞。菩薩得此瓔珞者。使嗔恚眾生永斷無余。復有普曜瓔珞。菩薩得此瓔珞者。悉逮慧明永除闇冥。復有遍普瓔珞。菩薩得此瓔珞者。使等分眾生不起狐疑。復有形色變化瓔珞。菩薩得此瓔珞者。睹見無量形色之變。皆發無上正真道意。是謂族姓子。斯等瓔珞至八萬法門。菩薩不可窮盡。吾今略說不悉其事。若有眾生從劫至劫。至百千劫。欲盡菩薩瓔珞行者。此則不然。時有菩薩名曰無形。立不退轉。即從座起。偏露右肩長跪叉手。前白佛言。甚奇甚特未曾所聞。如來變化不可窮盡。乃能演說瓔珞妙法。諸有菩薩摩訶薩。執持諷誦瓔珞名者。皆是諸佛之所擁護。若有善男子善女人。遭遇如來說法瓔珞便為值遇如來法藏。  
　　爾時世尊重告四部眾。若有善男子善女人。一心一意受持諷誦。便得十無礙功德。云何為十。得虛空藏威儀深入。所聞強記不失辯才。觀了諸念如幻如化游心解脫亦不計常。恒離八法不處憒鬧。聞輒歡悅心無二見。解空無相亦不著相。復能深入寂滅定意。神足無礙得捷疾智。知法自生不見起滅。是謂善男子善女人。便能具足十無礙功德。爾時舍利弗即從座起。偏露右臂。叉手前白佛言。唯然世尊。諸法無形不可睹見。無形之法。非是羅漢辟支所及。云何世尊。言善男子善女人。執持諷誦十無礙功德。便成道果入泥洹門。無礙泥洹豈異法乎。泥洹無為無礙無著。如來現在逮等正覺。云何以無礙功德。而說泥洹。若使眾生得十無礙功德。便為已得泥洹。若使眾生已得泥洹者。則為泥洹非泥洹也。云何世尊。言得十無礙功德便是泥洹。佛告舍利弗。如汝所問。皆佛威神非汝境界。云何舍利弗。泥洹色耶。對曰非也。云何舍利弗。泥洹無色耶。對曰非也。云何舍利弗。泥洹色無色耶。對曰非也。云何舍利弗。泥洹非色非不色耶。對曰非也。云何舍利弗。無礙諸法。是常非常有起有滅耶。對曰非也世尊。佛告舍利弗。若使無礙諸法乃至泥洹。非色非無色。亦非色亦非無色。亦無生滅斷著。無形不可見。云何復言泥洹名乎。舍利弗白佛言。世尊。泥洹無名。非眼識境界所能見也。佛言。如是如是。舍利弗。如汝所言。非眼識境界所能見也。云何舍利弗。識有形乎。對曰。隨其形相。佛告舍利弗。如汝所言。隨其形相。則有識者。云何復言非眼識境界耶。舍利弗白佛言。隨有形相是有為識。隨無形相是無為識。無礙泥洹。非有為相非有為識。非無為相非無為識。云何舍利弗。無礙泥洹非有為相非有為識。非無為相非無為識。有為有識無為無識。泥洹非此非彼。更異識乎。舍利弗白佛言。非也世尊。佛告舍利弗。泥洹非此非彼。亦非異識。相則非相。云何泥洹別立名耶。假使泥洹別立名號。隨其形相則有識生。若使泥洹不別立名號。隨無為相便有無為識。云何說言泥洹。不有為相不有為識。不無為相不無為識。亦不異識。復非別立名號。如今云何稱泥洹乎。舍利弗白佛言。世尊。泥洹泥洹。佛言。云何泥洹泥洹。舍利弗言。如泥洹盡。佛言。云何如泥洹盡。舍利弗言。如盡無盡。佛言。善哉善哉。舍利弗。如汝所言。本說無礙泥洹。非有為相非有為識。非無為相非無為識。亦非異識。相則無相不別立名。云何復言無礙泥洹如盡無盡。時舍利弗白佛言。世尊。非我境界說無礙泥洹。但無礙泥洹無盡非無盡。佛告舍利弗。吾今與汝引喻。智者以譬喻自解。猶如士夫仰射虛空。于空求空。復向人說。吾昔游空自陷于淵。今得空便射而報仇。何其快哉果我所愿。云何舍利弗。斯人志趣為審然不乎。舍利弗白佛言。世尊。彼射虛空欲報其怨審然不虛。云何舍利弗。于空射空箭著空耶。對曰不著。  
　　佛言。云何于空報怨。舍利弗言。虛空無相不見有報無報。佛言。如是如是。如汝所言虛空無報。佛告舍利弗。無礙泥洹亦復如是。在有為相隨有為識。在無為相隨無為識。不在此相不在彼相。亦非有識亦非無識。是謂無礙泥洹非有識非無識也。時有五百比丘。聞此虛空無盡之法。即從座起收攝衣缽涉道而去。何以故。斯等比丘。于空求空欲報空怨。計心染著謂空有空。正使將來恒沙諸佛立前說法。斯等比丘。于空染空終不解脫。爾時座上凡夫立信。學無學人未能盡苦至無為界。時舍利弗承佛威神。告四部眾。云何諸賢。汝等審解此深法乎。對曰唯然。賢者舍利弗。永斷塵勞所作已辦。舍利弗言。云何盡塵勞耶。對曰。眾智不雜。非造非不造故。故盡塵勞。舍利弗言。善哉善哉。族姓子。塵勞之疇是眾生本。于眾生中成無上道。于如來福田凈一切智。舍利弗言。凈亦無凈。云何于福田凈一切智。對曰。未得道果。于一切智未凈其跡。又問。舍利弗。菩薩凈一切智凡有幾品。舍利弗言。菩薩凈一切智。不為世法所拘。又問。云何不為世法所拘。舍利弗言。諸法無著不懷倒見。又問。菩薩瓔珞云何成就。答曰。不失佛道至竟成就。不失菩薩瓔珞。是謂族姓子斯由本行不失善愿。又問。云何舍利弗。菩薩摩訶薩云何憑善知識。成就菩薩眾行瓔珞。答曰。于一切眾生不惜身命。是謂菩薩摩訶薩善知識。又問。用何等智成就眾行瓔珞。答曰。不斷佛種更不造新。又問。云何于諸如來。承事供養莊嚴佛土。答曰。不以劫數為期。是謂莊嚴佛土。又問。云何于如來所。賢圣默然不起眾想。答曰。寧失身命不缺于戒。又問。云何分別八百根門。答曰。持心連續不失守意出入息念。又問。云何具足六堅之法。答曰。不實之身不實之命。易實身命。又問。云何具足無盡藏。答曰。已得菩薩無礙瓔珞。便能具足七財無盡。又問。云何于世少欲知足。答曰。于諸眾智不相違背。是謂少欲。又問。云何游心閑居不染三有。答曰。不愿求于三界。又問。云何用智覺三世患。答曰。盡苦元本不生塵勞。又問。云何于三痛法無有想念。答曰。不見苦樂無苦無樂。又問。云何菩薩受無所受。答曰。分別五陰色痛想行識。又問。云何菩薩深入法本。答曰。舍外六入內不造六塵。又問。云何以度度也。答曰。分別諸道不染道果。云何菩薩舍慳惠施不起想著。答曰。于一切眾生心無三礙。又問。云何菩薩守戒不缺。答曰。從初發意乃至成佛。不舍道心柔順法忍。又問。云何修忍不起恚怒。答曰。伏心攝意計空無形。又問。云何菩薩用心精進不起懈怠。答曰。分別思惟如救火然。又問。云何菩薩禪意不虧。游至十方心意不錯。答曰。意等無二不失智慧。又問。云何慧眼普照無礙。答曰。一切諸法不見形相。又問。云何菩薩入慈等定。攝取眾生不見有度。答曰。觀了眾生心意識本。云何菩薩愍念悲泣諸不度者。答曰。不起法想見有高下。又問。云何菩薩喜心不絕入無量定。答曰。行本自然不見生滅。又問。云何菩薩行三三昧至泥洹門。答曰。不舍如來八道徑路。  
　　爾時舍利弗以無數方便。與諸會者。說微妙法無礙瓔珞。時一千二百比丘。信心堅固立不退轉。復有無數天人。皆發無上正真道意。時有菩薩名無頂相。即從座起。前白佛言。甚奇甚特。未曾所聞。如賢者舍利弗說智慧界。非有非無。不見愛憎喜怒諸法之相。如我觀見十方世界諸佛世尊敷演道教。或說有教漸至無為。或說無教亦至無為。或說身苦令知厭患。或除識想知離本際。云何菩薩普入諸法。一一分別不起增減。今聞如來身相之法。有為自爾行不改易。無為無形不可測度。今欲聞如來瓔珞之本。唯愿解說。有為色身有幾瓔珞而自嚴飾。無為色身有幾瓔珞而自嚴飾。有為無色身有幾瓔珞而自嚴飾。無為無色身有幾瓔珞而自嚴飾。爾時世尊告無頂相菩薩曰。善哉善哉。族姓子。乃能于如來前為師子吼。今當為汝一一分別。諦聽諦聽善思念之。菩薩摩訶薩從初發意乃至成佛。恒當具足撿身口意。莊嚴六度了色本無。不見色本。于色莊嚴六瓔珞法。逮得如來深藏瓔珞。云何為六。于是善男子善女人。若眼見色。知彼起色。眾生淫怒癡。應進便進。應退便退。眼非彼色色非即眼。念除彼色不起眼想。是謂一法清凈瓔珞。復次族姓子。色性自然識亦自然。彼色我識不興塵勞。速解彼縛不染我有。是謂二法清凈瓔珞。復次族姓子。諸善根本。于色無形分別思惟。根本清凈色亦清凈。是謂三法清凈瓔珞。復次族姓子。著色染欲。非色有欲色性本無。況復淫欲。是謂四法清凈瓔珞。復次族姓子。計色有常非眼境界。意識分別便起猶豫。計常無常乃至無我。色性虛寂永無起滅。是謂五法清凈瓔珞。復次族姓子。色是外入。眼識往受。有色有為有色無為。有為色識便敗道根。無為色識果報成就。思惟分別有無相者。是謂六法清凈瓔珞。復次族姓子。自攝色識復有六事云何為六。于是族姓子。識相無形流馳萬端。前有外塵便生塵勞。善則善識惡則惡識。惡識無善善識無惡。菩薩攝意不起善惡識者。是謂一法清凈瓔珞。復次族姓子。眼識觀空悉無所有。便生空想無善惡報。不見今生后復受報。于中攝意不起顛倒想者。是謂二法清凈瓔珞。復次族姓子。識別無我。或時有見根門不凈而計有凈。或復有念根門有凈而計不凈。于中攝意不起二想者。是謂三法清凈瓔珞。復次族姓子。識見彼恚有善不善。善謂常善。不善亦爾。于中攝意具足忍辱者。是謂四法清凈瓔珞。復次族姓子。識知眾生有趣善者不趣善者。有堅住行地不堅住行地。于中攝意心不退轉者。是謂五法清凈瓔珞。復次族姓子。識觀前色有道有俗。見道不知是道。見俗不知是俗。于中攝意善分別道俗者。是謂六法清凈瓔珞。耳識趣想。復有六事。云何為六。于是族姓子。若耳聞聲十八變動。或聞風聲樹木山崩。或時鳥獸音樂之聲。聲有善惡可記不可記。于中攝意耳識不錯者。是謂一法清凈瓔珞。復次族姓子。有時眾生。便得世俗通徹之聽。或百踰旬二百踰旬。復至無數諸佛國土。猶如猛雄世尊進趣道場欲成等正覺。爾時天地六返震動。分別音響悉歸虛空。于中攝意不起想著者。是謂二法清凈瓔珞。復次族姓子。耳識聞聲本無所有。便生眾想起若干念。于中攝意無邪念者。是謂三法清凈瓔珞。復次族姓子。耳通清凈。知彼受形有清有濁。見濁不起塵勞。見清不生道心。于中攝意不起彼我者。是謂四法清凈瓔珞。復次族姓子。或時耳識聞他方異剎演說。五分法身現處母胎。不染塵欲。復現出家心不改變。在樹王下成等正覺。于中攝意分別道俗者。是謂五法清凈瓔珞。復次族姓子。耳識聽察十方國土諸佛世尊轉虛空法輪。彈指之頃。拔濟無量眾生之類。不自稱說吾有所度。于中攝意不計化眾生者。是謂六法清凈瓔珞。佛復告無頂相菩薩曰。依彼耳識。當修行六法。云何為六。于是族姓子。行權方便記本所造。修習瓔珞不越次敘。是謂一法清凈瓔珞。復次族姓子。猗行無我不計身本。是謂二法清凈瓔珞。復次族姓子。具足六法不毀戒性。是謂三法清凈瓔珞。復次族姓子。耳識玄鑒通達無礙。不舍弘誓大慈之心。是謂四法清凈瓔珞。復次族姓子。耳識了知進趣行步。斯法善道斯法惡道。斯法有為斯法無為。于中分別耳識不錯者。是謂五法清凈瓔珞。復次族姓子。耳識分別諸佛世界。聽聞殊特深妙之法。一一承事諸佛世尊。是謂六法清凈瓔珞。復有六法當念修行。云何為六。如來世尊。色身清凈非愛欲身。身放眾香。普遍十方無量世界。一一香氣。皆演無量瓔珞法門。不猗眾生有眾生想。于中成就具足鼻識。是謂一法清凈瓔珞。復次族姓子。如來世尊無量香界。以戒德香。普周十方恒沙剎土。于中攝取無量眾生。是謂二法清凈瓔珞。復次族姓子。復以鼻識察彼香界。應從三道斷諸縛著。不失鼻識應行之本。是謂三法清凈瓔珞。復次族姓子。因彼鼻通演出無量審諦之教。鼻識清凈眾行具足。是謂四法清凈瓔珞。復次族姓子。鼻識有三。界外入內識。嗅善惡香。分別八道十六圣跡。是謂五法清凈瓔珞。復次族姓子。鼻識嗅香一念一意。知彼眾生心。所念法。一一演暢無量法門。是謂六法清凈瓔珞。佛復告無頂相菩薩曰。復當具足六法。佛相無相不可護持。莊嚴成道以自莊飾。云何為六。于是族姓子。坐佛樹下修習一相。觀見眾生所行不在。從兜術天降神母胎。雖現俗變不失賢圣。如來禁戒德香普遍無量世界。是謂一法清凈瓔珞。復次族姓子修鼻識相。普知十方諸佛世界。知所趣生受形不同。復以神足而教化之。是謂二法清凈瓔珞。復次族姓子。鼻識分別相相無厭。復觀十方無量世界。悉見一生補處菩薩。香氣遍滿十方世界。于中攝意而不分散。是謂三法清凈瓔珞。復次族姓子。初坐佛樹內自思惟。今吾成佛必然不疑。以何證驗。令天龍鬼神乃至十方諸佛世尊知我今坐佛樹下。即放諸毛孔一一眾香。令十方界悉來宿衛擁護菩薩。至成作佛。是謂四法清凈瓔珞。復次族姓子。于樹王下已成等覺。眾相具足。一夜之中成三明慧。初夜自念過去恒沙諸佛世尊在此成道。先布何法云何教化。如是思惟。復至中夜。古昔諸佛在此成道。皆說無量諸度無極。我今亦應如諸佛法。便入眾香無形定意。復從定起。復更思惟。古昔諸佛雖于此處成佛。先度何人云何說法。爾時便聞十方世界一切眾香。各有斯音度應度者。復于彼處一一思惟。乃至后夜。如是不退不闕香界。是謂五法清凈瓔珞。復次族姓子。已獲鼻相內自思惟。世香無常種生死法。以何方便求道德之香。便自入定。分別慧定五分法身。以識往別。戒香攝身。定香攝意。慧香攝亂。解慧攝倒見。度知攝無明是謂如來五分法香瓔珞其身。是謂六法清凈瓔珞。  
　　佛復告無頂相菩薩曰。如來舌相眾相中妙。演布言教不漏四過。本所造愿說法教化。口教清凈不失舌識。是謂一法清凈瓔珞。復次族姓子。本修清凈守護三行。知彼眾生神識所趣。輒便說法不失次緒。舌識清凈。是謂二法清凈瓔珞。復次族姓子。雖口說法有教有響。言從識發外輒受化。復采彼語而為說法。于中自攝舌識清凈。是謂三法清凈瓔珞。復次族姓子。舌有眾相相相不同。一一化識說法無窮。不失四辯舌識清凈。乃至無量恒沙剎土。言從語用無不受信。是謂四法清凈瓔珞。復次族姓子。或時有人聞彼說法。或善或不善。或說邪見。或說正見。復能反詰尋究義趣。于中具足不失舌識。是謂五法清凈瓔珞。復次族姓子。過去諸佛所說言教。有行有智有趣。當來諸佛。有行有智有趣。現在諸佛。有行有智有趣。云何過去諸佛。有行有智有趣。于是族姓子。過去如來無所著等正覺。身滅相滅色滅。云何身滅。過去如來身不常住。色身變易非一非二。生生自滅。雖復久久滅盡。猶有身名不滅。此有為身不入無為境。如來身者。五分法性。常定不變有佛無佛。是謂身滅非五分身滅。所謂相滅者。有相有色有相無色。云何有相有色有相無色。眼識境界外六入本。是謂有相有色也。有相無色者。諸有為法無為法。定法無定法。非眼識境界也。是謂有相無色也。所謂色滅者。色有三品。有形色無形色增大色。云何有形色。口所吐教。心識造行隨前染著。是謂有形色也。云何無形色。如今說言。有善有惡知后有報。必然不疑。今處現在。造過去未來行。非今眼識所見。是謂無形色。云何增大色。色有不盡非色有盡。有色亦盡無色亦盡。是謂增大色。如是族姓子。便具六法清凈瓔珞。爾時無頂相菩薩。前白佛言。云何舌識言教。演出無量本慧定意。舌識非識亦非平等。一切音響耳識境界。外諸色像眼識境界。眾香好丑鼻識境界。口所說言有聲而無形。主知外法而不自知。云何舌識受耳識相。佛告無頂相菩薩曰。云何族姓子。聲從耳出。為從外來。答曰外識不從內識。又問。口出言教或大或小。由口耳識聞。不由口耳識聞。答曰。或由口聞或不由口聞。又問。云何由口聞。不由口聞。答曰。口出音響。此則由口聞。地水火風山河石壁。此不由口聞。又問。口出音響得稱為識。地水火風可無識乎。答曰。地水火風非口識也。又問。云何成就口識。答曰。四大也。又問。口非四大今言四大耶。答曰。有識四大不言無識四大。又問。云何言有識四大。不言無識四大。答曰。有識四大。口識是也。無識四大。地水火風也。又問。有識四大。豈非地水火風乎。對曰然。又問無識四大何者是耶。答曰。地離水則無識。水離火則無識。火離風則無識。風離空則無識。空離識則無識。是謂四大無識。又問。有識四大所出音響。地耶水耶火耶風耶空耶識耶。答曰普聚。又問。除四大識為所在。答曰。識無所猗。又問。地水火風同聲同響。不說識乎。答曰。識獨無侶故無識也。又問。識獨得稱識耶。答曰。識獨非識。又問。識獨非識。云何依地水火風耶。有為耶無為耶。答曰如是。又問。識離死胎復有處耶。答曰有。又問。何者盡苦本。答曰。無盡識是也。時無頂相菩薩。復問。大成就識。識成就大。答曰。大成就識。又問。識所猗耶。答曰諸大。又問。地水火風空。離地水火風空。識為所在。答曰。識無所在。又問滅盡耶。答曰非也。又問非滅耶。答曰非也。又問。識非趣非不趣。此法非泥洹乎。答曰非也。又問。識泥洹有異乎。答曰不異。又問。有泥洹四大。答曰。無泥洹四大也。又問。有泥洹識耶。答曰。有泥洹識。又問。地水火風識。及泥洹識。有何差別。答曰。地水火風識轉。泥洹識不轉。是謂差別。又問。地水火風離識。泥洹離識。有何差別。答曰。四大離識。不離過去當來現在。泥洹離識。永離過去當來現在。又問。離四大識離泥洹識。此識未在四大。未在泥洹。復有異乎。答曰非也。又問。四大離識。泥洹離識。不異乎。答曰不異。又問識處泥洹成無為法。識處四大成有為法。不別耶。答曰不別。又問。若使不別。云何此有為識此無為識。有何異。答曰。有為識成就四大。無為識不成就四大。是故有異。爾時無頂相菩薩。前白佛言。世尊。離四大識離泥洹識。亦不一亦不二。何以故。識在四大。便有過去當來現在。識在泥洹。便無過去當來現在也。此識彼識復有異耶。答曰不異。又問。何以故。說此四大識此泥洹識。答曰。假號。非誠諦教。時無頂相菩薩。內自思惟。我今所問四大離識。有果報行。今以無果報行報我。將無我問非耶。報我非乎。爾時世尊知彼無頂相菩薩心中所念。便告無頂相菩薩曰。有為四大識。非無為四大識。無為四大識。非有為四大識。云何四大識非此非彼乎。答曰非也。又問。非四大識非泥洹識非無識耶。答曰。識滅識不滅。云何識滅。答曰非現在。云何識不滅。答曰現在。又問。識有滅耶。答曰現在。又問。無為法復現在耶。答曰不也。又問。有為法復現在耶。答曰不也。又問。有為無為相非現非無現。為何所依。答曰。依無所依。又問。善哉識有依耶。答曰識無依。又問。云何識無有依有界耶。答曰。有三界。身界法界空界。是謂三界。時無頂相菩薩前白佛言。有染污識無染污識。云何無染污識。而成染污識。佛告無頂相菩薩曰。染污識動為無染污識。無染污識不為染污識。何以故。識性常住亦不變易。無生滅著斷。以是故。動識為住識。住識不為動識。  
　　爾時世尊復告無頂相菩薩。吾今成佛三界特尊。眾相具足。四無所畏十八不共法。眾德普備。今得住識未得動識。時無頂相菩薩前白佛言。世尊。云何住識不得動識。佛言。所謂動識有為法界。所謂住識無為法界。非無為識成有為識。以是故。動識成住識。非住識成動識。是時世尊說此語時。無頂相菩薩及百千天人。皆發無上立住識行。無數眾生皆發無上正真道意。時無頂相菩薩即于佛前。而作頌曰。  
　　眾相具足　　成如來身　　不著三界 
　　如空無我　　已除心垢　　神通自在 
　　由逮動識　　不逮住識　　法界虛空 
　　亦不變易　　如來久如　　當逮住識 
　　過去如來　　數如恒沙　　為得住識 
　　悉動識乎　　我今有疑　　不達法界 
　　唯愿垂愍　　令無妄想　　眾生志趣 
　　性行不同　　聞說妙空　　不究根原 
　　虛空無相　　行一平等　　云何住識 
　　乃謂清凈　　如今時至　　宜為演暢 
　　本際通慧　　甚奇難有　　四輩無畏 
　　咸欲聞知　　住識動識　　分別其性 
　　過佛常爾　　法界平等　　當來諸圣 
　　法性亦然　　如今眾生　　入寂不亂 
　　復從何識　　而獲定意　　今此定意 
　　永寂無響　　為是住識　　為是動識 
　　愿一一說　　法界根本　　永除疑結 
　　不懷猶豫  
　　爾時世尊。復以此偈。報無頂相菩薩曰。  
　　過去諸如來　　神智無有窮 
　　雖身取滅度　　住識不變易 
　　動識有二品　　有住不住識 
　　設入無為境　　不見二名號 
　　如來無所著　　安明山不動 
　　行過無與等　　愍度下劣者 
　　國界諸村落　　眾祐所經過 
　　非識不由此　　為疑動住識 
　　設從無數劫　　難計諸如來 
　　欲算如來識　　動住不動住 
　　佛慧無邊崖　　識周無量法 
　　身相弘誓備　　無相不可見 
　　當我初生時　　天地豁然明 
　　執心弘誓牢　　無形無為識 
　　二足人中尊　　如象離鉤鎖 
　　自然音樂伎　　充滿虛空中 
　　無數諸天人　　各自修禮敬 
　　各以若干頌　　歌嘆如來德 
　　以逮等正覺　　目視無厭足 
　　轉無上法輪　　演說無比法 
　　一切眾生類　　宗奉尊圣教 
　　不計去來今　　世雄如師子 
　　積功無數劫　　不失總持行 
　　四等無所畏　　潤益一切人 
　　道果自莊嚴　　不計壽吾我 
　　無相應正覺　　如空覆無礙 
　　今日得五眼　　未住不處住 
　　懷來無顛倒　　無住不見識 
　　如來奇特慧　　印以無相法 
　　行盡無所缺　　無財非世榮 
　　一行意一念　　菩薩觀無亂 
　　動識眾識妙　　住識非第一 
　　思惟過去佛　　及以方當來 
　　如我今現在　　不由住證成 
　　如來三達智　　無偶亦無伴 
　　行過不可滅　　不見識所在  
　　爾時世尊。復重告菩薩曰。無身身識。身無身識。此法有六。云何為六。若有善男子善女人。身入十六受外塵垢。身識一一分別。乃至凈地。是謂一法清凈瓔珞。以無身之識。以起身識。于中分別悉由更樂。是謂二法清凈瓔珞。吾昔有愿。修其身相有行百五。乃謂身相復有百五乃成身相。是謂三法清凈瓔珞。過去久遠。眾生已滅。于彼受身。有為無為。有行無行。若好若丑。有苦有樂。一一識別法界非法界。此法界身識。此非法界身識。是謂四法清凈瓔珞。身識造色。復有十事。真身化體亦無端緒。知彼身識趣無所趣。是謂五法清凈瓔珞。了身識本歲日不同。本身今身變易不住知本受形今亦變易。便能于中不失身識。是謂六法清凈瓔珞。復次族姓子。復有六事。云何為六。身行清凈不為眾惡。口亦清凈不說邪業。意修清凈不造眾塵。是謂一法清凈瓔珞。過身已滅有善有罪。善身善福分別善識。惡身惡業分別惡識。一一思惟善惡身識。是謂二法清凈瓔珞。六身相法離善離惡。復能起念不舍身識。又時眾生。計身清凈有清凈識。計身不清凈有不清凈識。于中分別凈身識。不凈身識。是謂三法清凈瓔珞。憶本所造有為身無為身。過去未來現在身。悉能分別不失身識。是謂四法清凈瓔珞。心所念法非一非二。強記不忘知識所起。是謂五法清凈瓔珞。無形識身。復有五事。云何為五。有染著身無染著身。有形身無形身。有識身無識身。有俗身有道身。有一身有非一身。于中悉皆分別。是謂六法清凈瓔珞。佛告無頂相菩薩。復有六事。云何為六。無盡法身有盡法身。分別有無法識清凈。是謂一法清凈瓔珞。無為法性行無增減。知法有善知法無善。知有生法知有滅法。曉了法識不失法性。是謂二法清凈瓔珞(諸本小第三法)。有常住身無常住身。法不常住知不常住。諸法常住亦知常住。思惟諸法住識無住識。是謂四法清凈瓔珞。諸法寂然諸法色亦復寂然。有為非識知有為識。無為非識知無為識。思惟不失法界。是謂五法清凈瓔珞。法身無數無形不可見。非眼界所攝。從初發意不起二想。分別諸法不失法身。是謂六法清凈瓔珞。  
菩薩瓔珞經卷第四 識界品第六  
　　爾時座上有菩薩名曰豪賢。乃從東方十六恒沙剎土。來詣此界。聽受瓔珞妙法。即從座起偏露右臂。長跪叉手白佛言。唯然世尊。若見聽者。乃敢陳啟。世尊告曰。善哉善哉。族姓子。吾當與汝一一分別。爾時豪賢菩薩白佛言。世尊。云何識持諸識境界。如世尊言。識從有為不從無為。又復說言。識從無為不從有為。云何此識彼識。名曰識界乎。佛告豪賢菩薩曰。識非有識從法生識。豪賢白佛言。云何識非有識從法生識。答曰。識非常識隨法有識。又問。云何為識。遍一切識知一切法。是謂識非常識。又問。識有智耶。為無智耶。答曰。識有智如如。識無智如如。一切眾生識有智如如。無學賢圣識無智如如。是謂族姓子。有識如如無識如如。又問。云何有識。云何無識。云何有識如如。云何無識如如。答曰。悉能分別有識智無識智如如。是謂分別識界。豪賢菩薩白佛言。如來今說定義識義。倍生狐疑。佛告豪賢。諦聽諦聽。善思念之。或有智識非智識。或有法識非法識。云何法識非法識。從最第一義至辟支佛。是謂法識。從見地薄地性地無礙地。至一生補處。是謂法識。法識復有五事。云何為五。一趣道慧。二識宿命。三趣分別慧。四入空門。五觀心本。是謂法識成就五事。復有五事成就法識。云何為五。一修梵行不猗三毒。二處胞胎不染生死。三行無相空無愿法。四修神通神足無礙。五立覺意一相無相。是謂成就法識清凈。  
　　佛復告豪賢菩薩。法識清凈復有五事。云何為五。學識不變思惟學跡。無學無跡不見法趣。不見有教亦不見無教。亦復不見道性非道性。有生道意不生道意。是謂法識成就五事觀法識定。復有五事。云何為五。一定滅本垢不見處所。二念無量空寂定意。三建道本不與道會。四心斷念求坐道場。五修福田蠲除妄想。是謂五事法識清凈。無生法識。復有五事。云何為五。識觀過去不起生滅。識觀現在不見生滅。識觀未來不見生滅。觀識本末不見生滅。識觀如性不見生滅。是謂五事法界清凈。佛復告豪賢菩薩。如來等正覺。復當修習法識。音響通有十一行。云何為十一法界無著不見識本。于中具足神足道行。欲得凈修法界識者。初意如山如墻壁。漸漸乃至思惟身本知身離身。復舍身已知心離心。復離心已知空離空。復舍空已還從一意。至百千意。未化之意盡能修之。復知化法而無所有。是謂法識起神足道。以無身識修身識行。或以身識造無身識行。識別身識非身識。是謂法識修神足行。于無二法。分別一切諸法。于中成等正覺。不見生識。成等正覺過去億百千數悉能分別。諸陰入持。不失眾生本行所趣。是謂法識修神足行。無化之法。不見變易。于中造識不可窮盡。是謂法識修神足行。于是入定分別空界。復自計身如彼無異。是謂法識修神足行。觀諸世界亦不見盡。一切世界成界不成界。悉能了知。是謂法識修神足行。夫法界識成五陰形。有生有滅。不見五陰有生滅者。是謂法識修神足行。法界無著不見形相。過識非今。今識非過。不見現在因緣本末。是謂法識修神足行。一一分別法性所起一切諸法。不見窠窟。攝意滅想亦不生智。是謂法識修神足行。諸法不生不見起滅。復能思惟生滅之法。本性自然一相無相。是謂族姓子。菩薩所修神足之行。佛復告族姓子。無著法界。復有十事。云何為十。如來至真等正覺出現于世。便能具足三世身識想。是謂法識修無我行。漸化眾生以三滅法。亦不見滅亦不見不滅。是謂法識修無我行。分別句義一一了知。復以權慧示現本業。是謂法識修無我行。如來至真等正覺。分別思惟四無量慧。不見斷滅有常之想。是謂法識修無我行。復以妙慧。悉化眾生不舍大慈。是謂法識修無我行。盡觀眾生有淳淑有不淳淑。隨類而化不舍其性。是謂法識修無我行。如來世尊行權方便。盡化眾生不見化者。是謂法識修無我行。佛慧無量不見成敗。有生有滅非如來本誓。是謂法識修無我行。如來一相。不染過去當來現在。修無猗行。乃逮至真等正覺。是謂法識修無我行。如來至真等正覺。以無數億千萬劫。以為一日。于一日中化度眾生不可稱極。是謂法識修無我行。佛復告豪賢菩薩曰。過去無數阿僧祇劫。自念修行無形法識。有佛名曰弘誓無愿如來至真等正覺明行成為善逝世間解無上士道法御天人師號佛世尊。為說法界無著之行。夫法界者一百七事。云何為一百七事。不求空行。不念有常。觀世如夢。自滅吾我。生識不起。分別界相。永斷妄見。施心不闕。心常一定在眾不亂。身識空識無若干想。菩薩有數不著名號觀了諸法非一非二。眾生起恚。便為方便。說除旡本身識之行。十二因緣。四諦圣慧。思惟苦本有苦識耶。無苦識耶。或時有識。在眼耳鼻舌身意。或時有識。離眼耳鼻舌身意。或時有識。著色不染識。或時有識。不著色不染識。此識微妙非退轉。菩薩所能了知。或時有識。著聲不染識。或時有識。不著聲不染識。亦無音響。故名清凈識。或時有識。著香不染識。或時有識。不著香不染識。一一分別不失法識。或時有識。著味不染識。或時有識。不著味不染識。亦復分別不失次緒。或時有識。著身更樂不染識。或時有識。不著身更樂不染識。一一分別不起想著。或時有識。了知諸法起者滅者。有為法無為法。有定有亂。是謂菩薩摩訶薩分別識性亦無所染。復次族姓子。分別四無量慧。慈悲喜護。遍滿一切救攝眾生。亦無所著。或時有族姓子。入定三昧修行一法。已行一法。便獲百千總持法門。如響如幻。漸漸乃至滅盡定意。身行清凈不造惡本。心念慈心不施眾惡。解知三世除去縛著。是謂族姓子。菩薩正行有起不起。復次有定意法門。一切諸法皆來入中。有身無身想。有念無念意。無一無二。亦復無識。吾昔無數阿僧祇劫。初入法律乃應斯行。識法有十二造因緣本。無明緣行乃至老死不見起滅。是謂定意。名曰無盡。已得定意。悉知一切三界所趣。或有眾生有常想無常想。有苦想無苦想。有定想無定想。一一分別不起染著。佛復告族姓子。菩薩摩訶薩。當念修行三十七品道法之要。何謂三十七。所謂四意止除淫怒癡永滅三毒。復當思惟四意斷法。斷去念求不生果報。乃獲四神足行。已得神足。往至十方諸佛世界。不自稱說神足。如來五根成就法身。戒身定身慧身。解脫身解脫知見身是謂如來五分法身。如來神智不毀法身。云何為五力。信力精進力念力定力慧力。所謂信力者。一向無為不染三界。正使恒沙諸魔變形作佛。不能變動此意。是謂信力。云何精進力。所謂精進力。曾聞有法法界識者或在一由延。至百千由延。或在一佛境界。或百千佛境界。守信立戒不舍弘誓。是謂精進力。云何為念力。所謂念力者。繼念在前無他余想。正使恒沙諸魔官屬。欲來毀此定意者。徒自勞苦不獲本愿。是謂成就念力。云何定力。所謂定力者。立根上位菩薩摩訶薩。攝意去想不懷狐疑。是謂定力亦不可壞。云何慧力。所謂慧力者。無量法界不可思議。悉攝諸慧善權法本。不毀法界慧性之行。是謂慧力眾德具足。復當分別七覺意法。覺了一切有形無形心識所念。從欲界至色界無色界。斯可分別。是不可分別。攝意不亂。是謂定意慧性八道平等。亦無恐畏入空三昧。一行無二不可本末。有限無限已離生死。不生余智。知起滅法凈不生眾想。是謂八道清凈無二。復當思念六十二見。有常想無常想。有道想無道想。有今世無今世。有父母想無父母想。有著身想無著身想。或時有識分別諸道清凈無瑕。一一分別三處愛本。五處欲本。七處淫行。有時有行在閑靜處。若在樹下露地冢間。觀出入息。有時有長有時有短。有時有寒。有時有暖。諸法生生因緣共會思惟分別。意不錯亂。所以行者知出入息。息長亦知息短亦知。前息亦知前息。后息亦知后息。漸漸乃成一禪之行。如來圣達禪意不同。修行四禪入想知滅。如此定意三乘共有。又復如來無上定意。云何名曰無上定意。所謂無上定者。心有上中下。行人入定無復出入長短息。惟分別剎土專心一意。觀過去未來現在。何者是我所化非我所化。復自思惟。設我在閑靜處。不分別眾生者。是非我宜。今當往至無數剎土。自化化彼乃成我愿。是謂初定亦不可毀。復次行人初入定意。內自思惟有苦有樂皆由身本。已過此行復當宣傳。使彼眾生而悉知之。是謂入定成就二行。復次心法非有非無。無身有身想。不得神通游化十方。攝意自撿凈其種姓。是謂定意不毀法識。有心意識思惟止觀。我自無我況有眾生。先自知空卻觀眾生。以神足道。心神往化身不往彼。復于十方諸佛剎土。以此定意濟度無數百千眾生。于彼復修十虛空慧。云何為十。所說法教摧卻魔宮。進趣道場成無量覺。心若虛空無有增減。是謂族姓子修虛空慧。復次族姓子。初化外道異學之類。去其邪業使立正見。皆使歸趣無復慳嫉。是謂修虛空慧又復世尊化眾生類。隨其所愿皆令具足。雖說此法心無所著。是謂修虛空慧。復以無礙智神通道。游至無量世界。布現諸法而化眾生。不見眾生亦不見化。是謂修虛空慧。復有如來智。名曰懷空。成就法界不毀本性。持心如空不生染污。是謂修虛空慧。如來等正覺。或以一身游虛空界。或無數身。或復示現滅盡泥洹不著一身。不起若干想。亦復不著盡滅泥洹。是謂修虛空慧。諸佛世尊有七十二無礙辯才十四舌相報。教化眾生智不停滯。使眾生類皆成慧明。云何七十二無礙辯才。于是族姓子。如來初修功德相本自發弘誓。若我后成無量等正覺。所生國土眾生之類。不聞無明淫怒癡名。令我國土凈如虛空。如凈居天少欲知足。意趣于道中間無滯。亦復不生八無閑處。在于豪貴中不自貢高。不鄙卑賤。于中攝意行布施福。求漿與漿。求食與食。國財妻子盡施與之。心施無礙不生亂想。復教眾生持戒完具。精進一心修六重法。若有眾生遭百千苦。輒能往度不令墜落失賢圣類。是謂八法修虛空慧。如來等正覺欲轉法輪。先入等定自攝身意。自知時至吾今宜可與眾生類轉無上法輪。游心六通一一毛孔放諸光明。然后乃轉無上法輪。不起不滅無所著法。一相無真無染污法。所說如空言跡不現不見眾生有增有減。是謂九法修虛空慧。復次如來。從無生法界成等正覺。悉觀諸法如幻如化。不見成就道果者。不失神通慧分別。如來十力亦不染著。是謂十法修虛空慧。爾時世尊告四部眾。汝等各各于如來前。自說空慧無所著法。時有菩薩名曰空行。去此東南五十六江河沙諸佛剎土。從彼國來來至此土。叉手白佛言。國土清凈無有法說義說。知凈不凈悉如虛空。是謂空慧無著之法。無我菩薩曰。無見非空。見亦非空。不見見亦不見無見。是謂空慧無著之法。法住菩薩曰。未立行跡生染污識。不可計劫本無識性。是謂虛空無著之法。過行菩薩曰。于身口意不造眾惡。定不起想。是謂空行。無著之法。無行菩薩曰。法身無盡不見猗著。定心一意。是謂空慧無著行也。寶藏菩薩曰。不見前后法界處所。亦復不見罪福惡報。是謂空慧無著行也。習苦菩薩曰。諸佛世尊悉知過去當來現在。入自在慧不起妄見。是謂空慧無著行也。慈意菩薩曰。吾我無形。專心行道無他異想。無猗無著法。自然起滅。是謂空慧無著行也。寶計菩薩曰。四無我行無著無染。有身有苦識想亦苦。解不起滅。是謂空慧無著行也。善算菩薩曰。不見諸法有數無數。云何諸法有數無數。俗是有數道是無數。有為有數無為無數。不見數無數者。是謂空慧無著行也。盡生菩薩曰。諸法無生亦不見生。凈無凈想。生死已盡永滅不起。是謂空慧無著行也。梵行菩薩曰。習三三昧不念受身。念空不離空。念無相不離無相。念無愿不離無愿。亦復不念受清凈福。是謂空慧無著行也。光相菩薩曰。分別三毒為闇冥法。不見三達為清凈法。是謂空慧無著行也。所作菩薩曰不見一相。分別無相。不見苦不見離苦。無苦不苦亦無所作。是謂空慧無著行也。不受形菩薩曰。無四大本亦不見境界所在。一向無為不生三意。是謂空慧無著行也。無等菩薩曰。離世苦樂不著八法。見有稱譽不以為歡。設見毀謗不懷憂戚。忍心如地。是謂空慧無著行也。無垢菩薩曰。不見內六情造外六塵。不見六塵與六情為對。是謂空慧無著行也。重觀菩薩曰。外色不起內識。識亦不著外色。識不知我為色。色不知我為識。聲香味細滑法。亦復如是。法不知我為識。識不知我為法。一切諸法各不相知。是謂空慧無著行也。遠離菩薩曰。不見五陰有染有著。何以故。五陰性諸法性。常住不變易。是謂空慧無著行也。賢護菩薩曰。諸法總持不見有望無望。不見有法可說不可說。將護眾生立不退轉。是謂空慧無著行也。寶來菩薩曰。諸法常定無有若干。亦不分別佛法。菩薩法。俗法道法。有形法無形法。可護持法。不可護持法。亦無分別。是謂空慧無著行也。爾時座上無數四部眾。聞說此法空慧清凈無著之法。倍生狐疑不達究竟。世尊即知心中所念。應從空慧解緣會未至。即自化身高四百由延。出大音聲告十方世界諸如來至真等正覺現在說法。欲聞聽受菩薩瓔珞。悉皆云集。欲詣忍界。遣化菩薩無央數眾。盡禮十方諸如來至真等正覺。今能仁如來于沙呵剎土。演說菩薩瓔珞。我等宜可普集彼土。如是十方諸如來無所著。尋如其像攝持威儀。詣沙呵剎土。立信菩薩得十住者。盡見如來禮拜供養。各各以次坐無畏座。未立信人在凡夫地。未得天眼諸通未具。亦不見十方如來。何以故。凡夫意小恐失梵行。或有如來定坐于此。身至梵天。或有如來變身遍滿一千剎土二千剎土。乃至三千大千剎土。何以故。眾生受化應見形。受法應聽聞受法。爾時東方過二江河沙剎土。有如來號曰本凈。即與大眾。因偈說此法言。  
　　虛空無邊涯　　想著生狐疑 
　　本際行已盡　　無二無等侶 
　　欲說虛空相　　本質無生兆 
　　何得疑空慧　　欲于中求無 
　　吾今雖成佛　　懷有無所染 
　　垢盡自致尊　　不復有起滅 
　　已入平正路　　不從狹小意 
　　計我無生心　　得道從是滅 
　　吾壽有劫數　　所度不可量 
　　斷意永滅寂　　豈有度人識 
　　七觀瓔珞身　　道華色不變 
　　無形入諸趣　　斯謂菩薩行 
　　如來有二業　　道本眾德具 
　　權現幻化法　　乃應無起滅 
　　天世眾生類　　無形無有數 
　　何得有形人　　善知無色法 
　　世雄無盡藏　　非色欲能盡 
　　況復未得道　　欲究平等慧 
　　雖經百千劫　　未曾自息意 
　　眾生有懈怠　　中住不建意 
　　大乘平等法　　聽受何可盡 
　　今粗說空慧　　何復疑于空  
　　爾時如來說此偈已。忽然不現。南方去此十八億江河沙數。彼有佛剎名曰嚴凈。佛名離垢如來至真等正覺。十號具足。現身色相無極巍巍。在大眾中復說頌曰。  
　　吾本從道有　　聞空平等慧 
　　經于十二劫　　乃得此定意 
　　思惟前后來　　六度四等行 
　　皆由空慧業　　然熾諸法本 
　　發意有階差　　弘誓不有異 
　　無著慧觀念　　化人無若干 
　　如我所游國　　嚴凈沙瓔珞 
　　頒宣殊特慧　　國無三惡道 
　　唯演空慧行　　不著有無處 
　　我既無心行　　云何當說有 
　　如性無形相　　法界亦清凈 
　　解了已盡滅　　是故無起滅 
　　復過嚴凈剎　　十億諸剎土 
　　彼乃有此法　　清凈無為行 
　　說言不有言　　不著有相本 
　　故應寂然定　　行盡無名號 
　　眾生心所趣　　隨類起本識 
　　如我永澹泊　　不見有無行 
　　所以無數劫　　斷求不著有 
　　欲求不起滅　　逮得始成就 
　　今以空無身　　現形如所趣 
　　佛慧無邊涯　　終不為所染 
　　自然性清凈　　不見有常想 
　　道慧眾德具　　故號名離垢 
　　自從成道果　　遍游虛空界 
　　或作天帝釋　　大尊梵天王 
　　所以變化形　　化彼著有者 
　　盡趣無生慧　　清凈至究竟 
　　復作轉輪王　　統領無數城 
　　舍而行學道　　知之非久長 
　　復入聲聞中　　現如不及道 
　　輒便從師受　　斷諸想著結 
　　復到凈居天　　說行清凈本 
　　使離彼天福　　此等不盡苦 
　　無色色眾生　　計常不去想 
　　憍慢自放恣　　盡令入道門 
　　本無等正覺　　所化無有形 
　　要盡死生本　　終不舍入寂 
　　況汝今四部　　初聞便懈怠 
　　此類自有期　　非速能使成  
　　爾時如來說此偈已。忽然不現。西方去此百億恒沙諸佛剎土。剎名水精。佛名凈尊如來至真等正覺。十號具足。彼土眾生奉持一法。亦無六度眾行業本。復在大眾而說斯頌。  
　　八行無高下　　亙然歸滅盡 
　　舍身復受身　　但益塵勞垢 
　　虛空無二法　　無住亦無跡 
　　八道平等慧　　諸佛所游處 
　　吾昔自建行　　弘誓轉于法 
　　體信歸于無　　今得人中尊 
　　諸佛所居剎　　善權法各異 
　　在在處處現　　現欲化群有 
　　更樂所縛著　　永處于冥室 
　　道從本無誓　　然后乃得離 
　　如我國土人　　攝心不造惡 
　　至終崇無為　　如是自近道 
　　淫怒癡垢薄　　亦不大殷勤 
　　自然入律行　　如華隨時敷 
　　道意不移動　　苦樂心永斷 
　　往來詣剎土　　盡修于空慧 
　　我今既一行　　彼眾亦不異 
　　今聞能仁尊　　故現修等慧 
　　大圣皆云集　　豪尊無高下 
　　雖現國土異　　所修同一法 
　　今觀五趣人　　無明行所蔽 
　　沒溺于生死　　轉增勤勞苦 
　　何不自建意　　體信空慧道 
　　速可得解脫　　如外剎眾生  
　　如來說此偈已。忽然不現。北方去此三恒沙佛土。剎名普照。佛名機辯如來至真等正覺。十號具足。復于大眾而作頌曰。  
　　如來道一相　　本從名色生 
　　勤苦經無數　　乃盡塵勞患 
　　如人欲度空　　不求巧方便 
　　但憶望空法　　無由而果獲 
　　意想之所縛　　不計物非常 
　　欲求不死地　　此亦未曾得 
　　安住所以離　　不住有無境 
　　已得履空慧　　自然無染著 
　　道從身本生　　然后成正覺 
　　迷惑心意錯　　離心外求空 
　　外苦雖有號　　不離其識想 
　　法界清凈道　　乃應清凈慧 
　　眾生處生死　　沒溺不自拔 
　　欲得離眾惱　　先當去意識 
　　如來所顯現　　暢演無比法 
　　一想無染污　　何由復染空 
　　最勝三達智　　已過有礙形 
　　今念非本念　　緣眾生有念 
　　諸法不思議　　非有亦不無 
　　因聲乃有響　　眾生乃有佛 
　　受化眾生等　　常自厭患身 
　　道能滅非道　　無有非真法  
　　爾時如來說此偈已忽然不現。東北方去此九十二億恒沙剎土。剎名凈觀。佛名法觀如來至真等正覺。十號具足。于此大眾而說頌曰。  
　　色本無有色　　亦非有色相 
　　痛法無起滅　　亦非生更樂 
　　意識如野馬　　水泡不久停 
　　無身慧自凈　　是謂平等空 
　　一觀一意止　　清凈尊梵行 
　　吾我著有想　　不至有無境 
　　自覺復覺彼　　令達虛空慧 
　　眾生不自覺　　是以懷猶豫 
　　性有上中下　　善惡常有對 
　　舍惡而行善　　不得空無慧 
　　能不見善惡　　心正無顛倒 
　　爾乃信解空　　逮得清凈慧 
　　本從平等意　　不見群萌類 
　　久久乃自達　　應于無上道 
　　慧觀除貪著　　洗心凈無垢 
　　仁智如空慧　　故謂真人法 
　　慈愍世間類　　故演虛無道 
　　不念善惡對　　無形無情想 
　　我本從等意　　如來受斯法 
　　聞輒達空慧　　念化凈觀剎 
　　受命阿僧祇　　說法終教化 
　　導引無數人　　入此法界本  
　　爾時世尊說此偈已。忽然不現。東南去此一億佛土。剎名極妙。佛名微妙如來至真等正覺。十號具足。復說頌曰。  
　　識本因五陰　　因緣共合會 
　　流轉無數劫　　自起自然滅 
　　愚惑眾生等　　不達生死本 
　　終竟處胞胎　　不求離災患 
　　如人一念頃　　純生顛倒見 
　　縛著遂滋甚　　況復生道根 
　　計念眾生類　　愛樂三毒本 
　　五蓋翳心神　　無眼何有觀 
　　如來執大炬　　消滅塵欲本 
　　雖復見慧明　　猶生不篤信 
　　我觀十方世　　發意欲求道 
　　行盡復受生　　當更三涂惱 
　　四處非本愿　　自投于四淵 
　　不離四生門　　不成四道果 
　　有時離四法　　便生五盛陰 
　　無著增上慢　　不盡放逸行 
　　漸至無數法　　不睹圣行原 
　　猶人意游蕩　　心不自防慮 
　　如來六通行　　非空不異空 
　　永去生死本　　乃應平等慧 
　　本自無生死　　流轉染著色 
　　遂成法界色　　滅有不著有 
　　有道則有識　　此識非本無 
　　能不見道識　　乃應慧定法 
　　道從識更樂　　現身無數變 
　　自知成定慧　　乃應眾相變 
　　無住不變易　　無疑猶豫想 
　　降伏諸塵勞　　乃應平等慧 
　　人行有三礙　　由想不舍空 
　　未興眾行本　　此業無有成  
　　爾時如來說此偈已忽然不現。西南去此十三億佛土。剎名廣勝。佛名妙跡。如來至真等正覺十號具足。在于大眾而說頌曰。  
　　覺生是幻法　　不在深法要 
　　道尚無名號　　況空見言跡 
　　諸外入內入　　分別悉無有 
　　無形不可見　　乃應清凈慧 
　　計欲不從心　　亦復不著空 
　　彼此無染著　　逮成最正覺 
　　愚惑未睹明　　計從心識起 
　　六法生六塵　　由是起疑想 
　　因識受此身　　自然成四大 
　　輪轉向五趣　　不解空性法 
　　如有一人念　　自說染本無 
　　身心俱生礙　　豈達有無想 
　　妙觀照三世　　示現說諸法 
　　諸佛體妙教　　不有亦不無 
　　世苦由無明　　平等空無猗 
　　觀了等有無　　故謂平等慧 
　　有時識有無　　此非如來慧 
　　不染彼此者　　心平如響應 
　　八道盡苦原　　八解洗心塵 
　　八響悉歸虛　　八慧不起生 
　　自離復離彼　　中間無有礙 
　　隨識所染著　　是謂平等慧 
　　人本在虛空　　染識三有道 
　　唐自著塵勞　　不入本無際 
　　本從初發意　　不減空性慧 
　　由復經無量　　后乃獲此定 
　　吾解眾會心　　離識欲求空 
　　何不自念識　　內空外亦然 
　　如法法無相　　慧見亦復然 
　　念定除去亂　　是謂平等慧 
　　此身悉歸空　　永寂無起滅 
　　如來普弘誓　　濟此群萌類  
　　爾時世尊說此偈已忽然不現。西北去此五十四億江河沙數諸佛國土。剎名柔順。佛名眾相如來至真等正覺。十號具足。在于眾會而作頌曰。  
　　如我觀空行　　一意無高下 
　　有無是非心　　皆由生死起 
　　欲求佛深藏　　究盡諸行本 
　　未曾能究暢　　如來神慧通 
　　如有一士夫　　從劫復至劫 
　　如是億百千　　其數不增減 
　　彼人諸根具　　六情不缺減 
　　欲聞如來慧　　未便卒果獲 
　　況復初發意　　欲至平等慧 
　　但自轉有損　　無益于道法 
　　要修大慈悲　　權慧自防衛 
　　堅固無畏誓　　然后乃降心 
　　設復游世界　　欲供養諸佛 
　　不起所造功　　自然應圣行 
　　如來十力圣　　降伏諸邪見 
　　忍知無我想　　故得人中尊 
　　了法住不住　　不見功德行 
　　盡生更不受　　是世雄境界 
　　欲成眾相好　　不斷諸善本 
　　滅意不起想　　是謂平等慧 
　　我觀眾生類　　時空不自知 
　　是故數疲勞　　不入永寂處 
　　欲速行道果　　眾德莊嚴身 
　　但念斷心本　　云何起狐疑  
　　爾時世尊說此偈已忽然不現上方去此無數佛土盡眾生界剎名回轉。佛名音響如來至真等正覺。十號具足。在彼大眾而說頌曰。  
　　虛空無形識　　不有彼此岸 
　　不見有眾生　　況有游法界 
　　現在求道者　　游空求于空 
　　不凈已識者　　復求外空為 
　　愍念此等人　　意不解圣慧 
　　思惟此慧觀　　亦獲無常道 
　　今受三界身　　通慧自分別 
　　定識無形想　　種斷為道意 
　　人自思惟識　　四大為窠窟 
　　正使在外空　　不異于四大 
　　但今未得慧　　未了內外情 
　　此等可慈愍　　眾祐不尤責 
　　丈夫無等倫　　行過無想定 
　　是謂諸佛法　　迷惑自計我 
　　本無起盡法　　究竟悉清凈 
　　梵行終竟凈　　不生三世念 
　　前說非今說　　念念自變易 
　　以此可為證　　何故生狐疑 
　　我既不自稱　　權假為凡人 
　　思惟此四大　　識法為何從 
　　宣說過去法　　無形不可見 
　　雖有未來識　　亦未受四大 
　　現在為二品　　今為一一說 
　　各各莫懷疑　　于此平等慧 
　　分別過去識　　死者非今形 
　　此識不腐敗　　為稱過去識 
　　設識今現住　　四大因緣合 
　　此識恒不變　　復稱識現在 
　　且復舍現在　　未來未有生 
　　彼識亦非今　　何由稱三世 
　　識性恒自住　　無去今現在 
　　欲求識根本　　窠窟何所在 
　　如來無等智　　乃達識本無 
　　空性恬然一　　勿復有疑想 
　　欲成等正覺　　不染想著行 
　　悉知無識性　　故號平等慧  
　　爾時如來說此偈已忽然不現。下方去此十一恒沙。剎名無減。佛名普愿如來至真等正覺明行成為善逝世間解無上士道法御天人師號佛世尊。在于彼會而說頌曰。  
　　十方諸佛集　　平等無有二 
　　盡說于空定　　寂然無有行 
　　眾生有常想　　謂為空有限 
　　達本無染污　　是謂悉歸空 
　　不施心縛著　　以失本愿行 
　　遂生誹謗業　　無佛法圣眾 
　　如來戒德身　　清凈無瑕疵 
　　已度未度者　　三世無觀想 
　　空識自有名　　自生自然滅 
　　此生非空識　　識滅亦復然 
　　由彼不達本　　流馳求識相 
　　假空名為識　　空識豈有異 
　　身相猶無形　　生一復一生 
　　但為愚惑人　　起識有若干 
　　眾智成法體　　相好自嚴身 
　　身滅智歸空　　復可言有識 
　　推尋無三世　　無識無四大 
　　乃得游法界　　知有亦不有 
　　諸佛無量智　　權現無增減 
　　以此無識形　　遍游諸佛剎 
　　此疑久已有　　非汝我亦爾 
　　通慧普悉照　　爾乃應佛識  
　　爾時如來說此偈已。忽然不現。即時在會十一那術諸眾生。悉得平等空慧之觀。復有無量眾生天龍鬼神。聞說此法。皆發無上正真道意。  
菩薩瓔珞經卷第五 諸佛勸助品第七  
　　爾時世尊自升無畏座。放舌相光明。普照三千大千世界。及照十方無央數恒沙諸佛國土。及十方恒沙地獄畜生餓鬼。乃至十方虛空眾生悉見光明。爾時世尊。放無央數億百千光明。彼彼眾生自相謂言。從久遠以來。未曾見此微妙光明。亦非星辰日月天子有此光明。甚奇甚特。未曾所聞未曾所見。爾時十方諸國眾生各生此念。將不有佛出現于世。爾時世尊。即知十方眾生心中所念。現諸光明皆有化佛。一一化佛。皆有無央數眾。前后圍繞而為說法。所謂說法者。無形相法。無言教法。無生無老無病死法。有后聞此音。諸不睹光見形色者。皆聞如來說法音響空慧法慧說無著心。爾時世尊。告諸來會四部眾曰。汝等頗見此舌相光明不思議法。普至十方無央數恒沙剎土。悉照無量眾生之類。及諸化佛而說法言。汝等眾生為見不乎。時諸神通菩薩大士。皆白佛言。唯然世尊。我等悉見。諸在凡夫著欲眾生。復自陳說前白佛言。我等世尊。雖見光明。不知此光是何瑞應。爾時世尊。知彼眾生心中所念。欲去狐疑不著妄想。便告軟首菩薩摩訶薩曰。如來至真成無上等正覺。身黃金色圓光七尺。聲如羯毗鳥柔軟無瑕。眾相嚴身。皆由過去無央數劫。積福行善眾德具足。不犯口過。所說言教無有增減。故使如來至真等正覺。今得十四舌相報法。一者言聲至誠無欺。二者所說聞輒信解。三者口行不失根門。四者知時說法無闕。五者自樂演布禁戒。六者名句次第相應。七者大慈加被不舍施心。八者睹佛形像不懷疑滯。九者得佛神通而自游戲。十者已入法界不舍佛慧。十一者獲無量慧無盡之藏。十二者佛意無形皆悉得入。十三者權慧無礙不見有度。十四者住誠諦慧人皆篤信。是謂十四舌相之報。若有善男子善女人。得此十四舌相報者。便能放此無量光明。照諸十方諸佛剎土。皆由曩昔言無欺詐。佛復告軟首。若有善男子善女人。執持諷誦此深法者。便獲身相十無厭報。云何為十。如來至真等正覺。升于無畏座。先以平等觀。攝意寂默。內自思惟。吾今在眾為人中雄。今坐此座大有所濟。復自思惟。眾生之類不可思議。或在信地欲退轉者。或在初地乃至六地欲退轉者。宜且別置不在圣例。或復眾生淫怒癡心縛著偏多。此亦別之不在圣例。或有眾生。意崇豪貴不造德本。此亦舍置不在圣例。或有眾生。無明心盛起憍慢行。此亦舍置不在圣例。或有眾生。心解幻法觀見如來此幻非佛。此亦舍置不在圣例。或有眾生得世俗通。觀佛神德與己無異。此亦舍置不在圣例。或有眾生體性強記。不信如來總持之行。此亦舍置不在圣例。或有眾生施心偏多。聞如來施與我何異。此亦舍置不在圣例。或有眾生純有戒心。聞如來戒與我何異。此亦舍置不在圣例。或有眾生心恒慈忍。今世尊忍與我何異。此亦舍置不在圣例。或有眾生所為精進。世尊精進與我何異。此亦舍置不在圣例。或有眾生心樂禪行。世尊行禪與我何異。此亦舍置不在圣例。或有眾生得世辯才。世尊說慧與我何異。此亦舍置不在圣例。或有眾生偏有慈心。如來說慈與我何異。此亦舍置不在圣例。或有眾生悲意不斷。如來行悲與我何異。此亦舍置不在圣例。或有眾生恒懷歡喜。如來歡喜與我何異。此亦舍置不在圣例。或有眾生心恒放舍。如來放舍與我何異。此亦舍置不在圣例。或有眾生心恒念空。如來行空與我何異。此亦舍置不在圣例。或有眾生心不摸貿。如來無愿與我何異。此亦舍置不在圣例。或有眾生不生想著。如來無想與我何異。此亦舍置不在此例。爾時世尊告軟首菩薩。眾生所處志趣不同。一切十方諸佛世界。欲界色界無色界。眾生心念各異不同。或有欲界眾生。娛樂五欲不舍五陰。此亦舍置不在圣例。或有眾生。計色存懷內不著欲。此亦舍置不在圣例。或有眾生愿樂無色。此亦舍置不在圣例。佛告軟首菩薩曰。眾生之類心識不同所行各異。所以然者。皆由顛倒卒不可寤。如我今日觀眾生類。知心所趣愿求何道。至十方界無數剎土。一一了知而不錯謬。猶如士夫有目之者。躬自手執明月神珠。審然不惑無他余想。我今亦爾。分別眾生神識本行之所趣也。或有眾生。意一念頃一行二行。此亦舍置不在圣例。或有眾生。一念之中具足眾行。行亦無記。此亦舍置不在圣例。或有眾生。有戒無施有施無戒。此亦舍置不在圣例。或有眾生。具足六行不具六行。此亦舍置不在圣例。過去恒沙無數如來至真等正覺。先具三品后乃說法。正使將來。恒沙諸佛如來欲說法者。亦當具此三品妙行。云何為三。一者觀眾生念念念不同。二者諸佛莊嚴無畏道場。非聲聞緣覺能建此場。三者本未聞法如來與說悉歸空慧。是謂如來三品妙行。當說法時悉無缺減。爾時軟首菩薩白佛言。世尊。云何如來三品妙行所建不同。爾時世尊報曰。如是如是。如汝所言。今當為汝一一演說。何謂菩薩三品妙行。如來至真初入定意眾相三昧。普為眾生一會說法。如此等無央數眾。心同一識所念亦同。聞說苦義非余法典。此則得入在如來例。又復族姓子。過去當來今現在佛。知彼眾生心中所念。先從等覺乃成無上正法。然說有法不離想著。此亦不應在圣賢例。又復如來至真等正覺。先攝十意無亂想行。然后乃演深妙法藏。使眾生類所聞言教尋得解了。云何為十。如來欲說法時。一向無礙悉觀眾生。為應何法而得度脫。有復眾生意有深淺。以何方便而得拔濟。或復說法一行無二。今此眾生為應此法不耶。觀無量空識心所念為從何法。然后得解奮迅三昧。行無點污。一念之頃諸法悉具。悉觀法界無始無終。行諸佛事亦無掛礙。以無量慧普潤一切。眾會已定。以神足力照彼心意。皆識本緣而為說法。乃在圣例。復次軟首。如來至真等正覺升無畏座。復當具足十無盡法。云何為十。諸佛法藏不可思議。佛身無量法亦無量。如來至真等正覺。復有無盡無形法海。施為佛事。復有無盡非眼識所攝。普觀十方有形無形識。如來至真等正覺。善權方便拯濟眾生。不舍本愿。普立一切修十善行。復次如來至真等正覺。內常一意外現說法。不以一定應寂然法。不以說法外現有亂。復次如來至真等正覺。當說法時降甘露法雨。有情無情有識無識。普使周遍皆蒙潤澤。復次如來至真等正覺。居家成就色相殊特。正使大眾處在高者伏心自卑。不自稱說我姓豪貴。卑者不說如來本從出族姓。復次如來至真等正覺。以宿命智識前生。無極不可計量。難度眾生生在五趣。本造此緣。今復報緣因緣得寤。復次如來至真等正覺。發大弘誓四等之心。能使十方有形眾生。一日成佛眾相具足。如實如愿皆成佛道。復次如來至真等正覺。建意牢固不舍本心。復使無量諸佛世界。普共一日盡取滅度。如其所念亦不違錯。是謂十無盡如來法要。升無畏座具此法要。宣暢如來無窮盡法。亦非羅漢辟支佛所能宣傳。  
　　爾時世尊告軟首菩薩曰。云何族姓子。若有善男子善女人。習行空無相愿。皆立信地修菩薩行。其福寧為多不。軟首菩薩白佛言。甚多甚多。世尊。不可稱量無以為喻。  
　　佛告軟首。不如善男子善女人執持諷誦十無盡藏。其福勝彼善男子善女人者上。佛復告軟首菩薩。云何族姓子。若有善男子善女人。已在二地具足眾行。不懷懈怠有下劣心。并復供養如前立信。十方恒沙諸佛國土。皆如此類。其福寧多不乎。軟首白佛言。甚多甚多不可稱計。何以故。若有善男子善女人。修行諸法。從信地至二地如此等類。遍滿十方無量世界甚奇甚特不可為喻。佛復告族姓子。故不如此善男子善女人。奉持修行十無盡法。其福甚多甚多不可為喻。佛復告軟首菩薩曰。若有善男子善女人。修行諸法成就三地。皆使具足成諸法本。并前信地二地。十方恒沙諸佛國土。皆如此類。其福寧多不乎。軟首白佛言。甚多甚多不可稱計。何以故。若有善男子善女人。奉修諸法從信地至二地三地。如此等類。遍滿十方無量世界。不可以喻。佛復告族姓子。故不如是善男子善女人。奉持修行十無盡法。其福甚多甚多不可以喻。佛復告軟首菩薩。若有善男子善女人。修行諸法成就四地。皆使具足如上信地二地三地。其福寧為多不。軟首白佛言。甚多甚多。世尊。佛言。故不如此善男子善女人。執持諷誦十無盡藏。其福勝彼善男子善女人上。佛復告軟首菩薩。云何族姓子。若有善男子善女人。具足誠諦不狐疑法。不舍五地如來法印及行信地乃至四地。遍滿十方無量世界。其福寧多不乎。軟首白佛言。世尊。甚多甚多。佛言。故不如此善男子善女人奉持修行十無盡法。其福甚多不可以喻。佛復告軟首菩薩。復舍此已。若有善男子善女人。已在六地具足眾行。已得越彼空無相愿。必然不疑并行信地乃至五地。遍滿十方無量世界。云何族姓子。其福寧為多不。軟首白佛言。甚多甚多。佛言。故不如此善男子善女人執持諷誦十無盡藏。其福出彼上。佛復告軟首。云何族姓子。若有善男子善女人。弘誓堅固。在于七地住不退轉。具足諸法而無彼我。從信地乃至六地。眾德具足諸行皆備。云何族姓子。其福寧多不乎。軟首白佛言。甚多甚多。世尊。佛言。故不如是善男子善女人執持諷誦十無盡藏。其福出彼上佛復告軟首菩薩。若有善男子善女人。已過七地進前成佛。吾今已住無彼此想。如我自覺必然不疑。如此等類遍滿十方。供養如前。從信地乃至七地。其福寧為多不。軟首白佛言。甚多甚多。世尊。佛言。故不如是善男子善女人執持諷誦十無盡藏。其福出彼上。佛復告軟首菩薩。若有菩薩摩訶薩。已得無生無起滅法。心如虛空不可點污。唯須權慧詣樹王下。如此等類。始從信地乃至八地。具足眾行成佛不久。遍滿三千無量世界。云何族姓子。其福寧為多不。軟首白佛言。甚多甚多。世尊。何以故。是善男子善女人。已住佛伴便名為佛。況復十方無量世界。從信地乃至八地。故不如九地菩薩摩訶薩一念之德。佛言。若有善男子善女人。執持諷誦十無盡藏。如我今日成如來至真等正覺明行成為善逝世間解無上士道法御天人師。猶尚不得十無盡藏。若有善男子善女人。欲得修習十無盡藏者。盡知十方如來一時得道者。同時般泥洹者。盡滅眾生心識想著者。欲在前成佛者。欲攝眾生同如佛心者。當修習是十無盡藏。  
　　爾時釋迦文佛在于大眾。而說斯頌。  
　　吾今雖成佛　　由昔勸助報 
　　正法不可移　　大道無若干 
　　自念過去世　　承事供諸佛 
　　勸助以道法　　舍形至無形 
　　復于無數劫　　不獲無盡藏 
　　建意無有想　　漸至無為岸 
　　如來等正覺　　三達六通慧 
　　勸助眾行具　　乃獲無盡藏 
　　本愿今得報　　故號天中天 
　　斯由勸助福　　自致無極尊 
　　江海可竭盡　　山河亦崩落 
　　日月有虧盈　　法藏不可盡 
　　諸佛權慧道　　其力不可思 
　　育養諸眾生　　慈愍轉于法 
　　或現在母胎　　欲化于父母 
　　復作轉輪王　　統領無數土 
　　快哉斯果報　　獲此無盡藏 
　　修行得成佛　　變化無有窮 
　　昔在無數世　　作福建功德 
　　勸助為第一　　無有出是上 
　　金銀七寶具　　色相無有比 
　　皆由勸助報　　無盡諸法藏 
　　虛空無所有　　由造形色相 
　　此法甚深妙　　真諦不可毀  
　　爾時釋迦文如來。說此偈已。復告善男子善女人。若有菩薩摩訶薩。從初發意乃至成佛。令一切眾生如己不異者。當習是十無盡藏。爾時如來至真等正覺。將欲說法轉于法輪。便入無盡藏定意。感動十方恒沙諸佛。應時面見。同時一響各說頌曰。  
　　現法離四義　　如來無著行 
　　修一得佛道　　念進無有怠 
　　三向平等空　　號曰無盡藏 
　　不舍十行本　　是謂如來藏 
　　佛法不思議　　如空有所受 
　　我識不見我　　是應無盡藏 
　　佛行非有盡　　所演不可量 
　　慈愍一切故　　示現無所有 
　　如來諸佛相　　成道無差特 
　　隨彼眾生意　　知相有高下 
　　我今無有等　　厭患眾生苦 
　　以道自攝意　　降伏諸外道 
　　一切諸法本　　無緣亦不合 
　　道從平等覺　　乃逮如來慧 
　　諸佛不思議　　法本不思議 
　　緣報不思議　　分別不思議 
　　我住經千劫　　佛佛自稱嘆 
　　未能盡法藏　　毫厘有損減 
　　我等已成佛　　具足空法身 
　　昔修無盡藏　　自致人中尊 
　　欲界多塵勞　　斷欲非余處 
　　于欲能離欲　　皆由無盡藏 
　　雖住不處住　　亦無形色相 
　　分別諸識著　　佛識無形相 
　　如來無色相　　為眾生現相 
　　無著無染污　　如來身亦空 
　　遍滿十方界　　如今等正覺 
　　本識不可思　　演說無盡義  
　　是時十方諸佛。說此偈已。八方上下六反震動。座上有六百比丘本趣羅漢。尋時回意逮無盡藏。有十三億眾生。亦得無盡法藏。  
如來品第八  
　　爾時軟首菩薩白佛言。世尊。諸族姓子。云何修習無盡法藏。佛言。若有善男子女人。欲得修無盡法者。當修五苦法門。云何為五苦法門。若有眾生見十方界。當聞苦慧苦識便能隨形而往接度。是謂一法。復次族姓子。若有善男子女人。欲觀無量世界眾生所念空無所有。欲得空苦慧者。當建此意亦不退轉。是謂二法。復次族姓子。諸比丘比丘尼優婆塞優婆夷。皆得平等意。行無盡慈。未獲者獲。未得者得。未度者度。是謂三法。復次族姓子。若有善男子女人。居家成就種姓亦爾。皆知苦慧心不在樂。是謂四法。復次族姓子。若有善男子女人。如來無量法門。無盡法藏眾智自在。是謂五法無盡法藏。復次族姓子。若有善男子女人。欲得具足無盡法藏者。復有五事。云何為五。諸佛世尊常在等定。有時入虛空觀。分別眾生。有在賢圣法律不在賢圣法律。悉能安處各充其愿。是謂一法。復次族姓子。若欲生天。便當修行諸天戒法。有愛欲天無愛欲天。或時有天著于愛樂。不著愛樂。能具足二事悉無染著。乃應無盡法。復次族姓子。復當具足四果報行。便乘神通游無量世界。云何四果報行。諸佛如來恒處寂寞。若有諸天龍神干沓和阿須倫。欲從如來聞真實者。未發問頃。如來已知此族姓子當問是義。是謂一法四果報行。佛復告族姓子。若善男子女人。心意寂然不欲聞法。如來悉知是可從是不可從。斯欲聞法不欲聞法。是謂族姓子第二果報。復次族姓子。若善男子女人。已得如來印。便能印可眾生心意。是謂第三果報復次族姓子。若善男子女人。已聞正法。非心所度非念所測。皆使平等無有二想。是謂第四果報。復次族姓子。欲得具足四神足行。亦當念此四事果報。云何四神足。于是菩薩摩訶薩。從初發意一地二地。乃至十地。各有神足行行不同。或有菩薩。已在一地便得身識。游行十方無量世界。未得定意知眾生心。復有菩薩既在一地。得佛色相眾好具足。亦復游觀十方世界。禮事供養諸佛世尊。雖得身通。未能堪任教化眾生凈佛國土。復有菩薩摩訶薩。已得神通。禮事供養諸佛世尊。便能說法教化眾生。復有菩薩摩訶薩。已在初地凈修佛國。未能自知第一地事。復有菩薩摩訶薩。未具弘誓大乘之心。于中便生猶豫想著。如此等比必墮聲聞緣覺道中。復有菩薩摩訶薩。修治一地清凈之行。復以神通廣游十方無量世界。遍知眾生心中所念。然未能度彼眾生安處道撿。復有菩薩摩訶薩。已在初地得四神足。第一神足名曰苦觀。菩薩得此神足者。恒游諸佛世界。諸苦眾生得處無為。第二神足名曰音響。菩薩得此法者。遍游十方無量世界。諸有眾生應從音響而得度者。聞菩薩所說無不信解。復有神足名曰發意。菩薩得此神足者。遍游十方無量世界。諸有眾生發意趣道。輒能擁護令得成就。復有神足名曰感動。菩薩得此神足者。遍游十方觀眾生心。應從空觀而得度者。是謂初地菩薩摩訶薩。具足是四神足行。二地菩薩復有四事。云何為四。菩薩有神足名曰滅種。得是神足者。遍游十方無量世界。盡知眾生意識所念。滅凡夫種入圣諦境。復有滅神足。得此神足者。遍游十方無量世界。盡觀眾生心中所念有善惡想。能滅惡想入于圣諦。復有神足名曰除垢。得此神足者。遍游十方無量世界。觀知眾生心中所念垢欲纏心。便能蠲除凡夫識念入于圣諦。復有三巧便神足菩薩得此神足者。遍游十方無量世界。觀知眾生心識所念。能建彼意立三等法。是謂菩薩摩訶薩。得此四神足法。能游十方無量世界。則能具足二地行法。佛復告族姓子。菩薩摩訶薩在三地中。復有四瓔珞神足。能變此身成無量形。還合為一。云何為四。有本要神足。得此神足者遍游十方無量世界。普觀眾生心中所念。如我所念而度脫之。復有法行然熾神足。菩薩得此神足。遍游十方無量世界。盡觀眾生心中所念。見有喜怒無喜怒者。以然熾法而教化之。復有無形神足。得此神足者。遍游十方無量世界。觀眾生心中所念。以無心識而教化之。復有三清凈神足得此神足者。遍游十方無量世界。觀知眾生所念。說三法行使滅三想。云何為三法行。一者空。二者識。三者我。是謂菩薩摩訶薩在三地中具足四神足行。  
　　佛復告族姓子。菩薩摩訶薩住四地中。復當具此四神足。云何為四。復有神足名曰無相。菩薩得此神足者遍游十方無量世界。從三色天至虛空際。普令眾生得無相法。復有除貪神足。得此神足者。遍游十方無量世界。盡觀眾生心中所念。以定意法而教化之。復有轉法輪神足。得此神足者。遍游十方無量世界。轉四無畏不死甘露法。久饑渴者令得充足。復有等慧神足。得此神足者。遍游十方無量世界。盡觀眾生心中所念。以平等慧而度脫之。是謂菩薩摩訶薩住于四地具足四神足行。  
　　佛復告族姓子。菩薩摩訶薩在五地中。復有四神足。云何為四。有神足名曰無量門。菩薩得是無量門者。盡觀眾生心中所念。以解脫慧而度脫之。復有行神足。得此神足者。遍游十方無量世界。悉了眾生所念。即說法本通達法門。復有受報神足門。得是神足者。以現行法報而度脫之。是謂菩薩在五住地具足是四神足行。  
　　佛復告族姓子。菩薩在六地中。復當具足四神足行。云何為四。有神足名曰墮落。菩薩得此神足者。遍游十方無量世界。盡觀眾生心中所念。諸惡果報應淳淑者。漸與說法令使墮落。復有無根神足。得是神足者。遍游十方無量世界。盡觀眾生心中所念。掘其根本永斷不生。復有神足名離垢出要。得此神足者。遍游十方無量世界。盡觀眾生心中所念。令彼眾生得出道要(不了梵本闕一事)  
　　佛復告族姓子。菩薩摩訶薩以在七地名曰不退轉法。便當具足四神足法。云何為四。有神足名曰眾生身不凈。菩薩得此神足者。能示現惡露不凈。因此教化無數眾生。復有神足名曰道德。菩薩得此神足者。能以正道舍于三道得阿羅漢。復有神足名曰覺正。菩薩得此神足者。能令眾生皆立信地令不退轉。是謂菩薩摩訶薩在七地中具神足法。  
　　佛復告族姓子。菩薩摩訶薩在八地中具足四神足。廣大無邊非聲聞辟支佛所能及知。云何為四。或有神足本未發道心。菩薩得此神足者。令彼眾生始立信地。余行未就。復有神足名曰無生。菩薩得此神足者。一一觀察諸行無我。復有神足名曰貪著。菩薩得此神足者。貪樂諸佛相好。復有盡漏神足。菩薩得是神足者。能使一意斷諸漏法。是謂菩薩摩訶薩在八地中具四神足。  
　　佛復告族姓子。菩薩在九住中便當具足四神足法。云何為四。有神足名曰眾海。菩薩得此神足者。諸有四使趣來向門。穢垢已盡便得入門。心垢未盡不得入門。是謂菩薩在九地中具四神足。  
　　佛復告族姓子。菩薩在十地中具四神足。云何為四。有神足名曰光明。菩薩得是神足者。游騰十方無數佛土。盡觀眾生心中所念。坐樹王下結加趺坐。爾乃具足弘誓之心。復有神足名曰無量門。菩薩得此神足者。分別所趣盡趣一乘。復有神足名曰一念。菩薩得此神足者盡令十方無量眾生一念成道。復有神足名曰莊嚴。菩薩得此神足者。一日之中盡共莊嚴諸佛剎土。同字同時一時成道。是謂十住菩薩摩訶薩具四神足法。  
菩薩瓔珞經卷第六 音響品第九  
　　爾時世尊。復欲重宣如來神足無量法義。便以一偈遍滿十方無量世界。爾時如來。即說頌曰。  
　　有無從空生　　彼聲非我有 
　　聲聲各各異　　故說尊法教 
　　佛行不可量　　非有亦不無 
　　一音演諸法　　由此得成佛  
　　爾時世尊說此偈已。便見十方諸佛世尊。各稱嘆說善哉善哉。諸佛清凈眾行齊同。十方無央數世雄最勝。同一音響演說諸法。六度無極一一度中。皆有無量諸佛種姓。無盡之法不可思議。云何種姓不可思議。如十方佛盡同一響。以一偈義普使十方無量眾生盡入無盡法門。皆同志趣一日一時悉皆成道。復以一音遍滿無量恒沙剎土。使彼眾生聞此音聲。自然識縛永得解脫。時有菩薩名曰解釋。即從座起執持威儀。已舍眾望曉了諸法。眾智自在逮不起法忍。偏露右臂長跪叉手前白佛言。甚奇甚特。今聞如來一音一響。一度之中盡說法典具足眾行。亦非羅漢辟支佛所能逮及。今欲所問。云何以音響之中具足如來眾行之法。為彼眾生先得諸法。后聞此音乃得覺寤乎。為音聲中出諸法名耶。爾時世尊聞解釋菩薩所問即報曰。善哉善哉。族姓子。汝今乃問空無形法。非是羅漢辟支所及。今當與汝一一分別。諦聽諦聽善思念之。如來音響如空無形故。出生諸法不可思議。解釋菩薩白佛言。云何世尊。如來音響如空無形。云何復言出生諸法。佛告解釋菩薩曰。如來音響為有形耶。答曰無形。又問音響無形響從何出。答曰。四大因緣有識分別。佛復告族姓子。如汝所問。如來音響如空無形。云何以無形法出生諸法。響從四大非空法界乎。答曰不然。佛復告解釋菩薩。云何族姓子。如來音響本出四大。響滅復歸何處。答曰響無所歸。佛復問曰。若有異空出此響乎。答曰非然。不從異空而出音響。佛言。亦非異空亦非此空。將非如來于汝有各。解釋菩薩白佛言。世尊。自稱如來音響如空無形便能出生諸法。審知此法由如來響乃出生諸法。云何復言于虛空界復出生諸法。如人于冥求明甚為難得。今我懷疑甚倍于彼。佛復告解釋菩薩曰。云何族姓子。今此諸法名生。云何而有為從空耶。不從空耶。答曰。今諸法之法性自本空。空性亦空。空空自空豈有諸法乎。佛言。如是如是。如汝所言。如來諸法如空無形。四大音響出于四大。如來音響及虛空界豈不異乎。答曰不然。如我所問。如來音響出本四大。便出生一切諸法。此則不疑。云何虛空復言出生諸法乎。佛言。止止。族姓子。今汝發問者皆是如來威神。云何族姓子。如來音響有耶。答曰無也。云何族姓子。如來音響無耶。答曰。如如。佛復問。如來音響非有非無。當何名此法乎。答曰。此法當稱曰空。佛言。空自無形。亦非此亦非彼亦無中間。云何得稱為空解釋菩薩白佛言。如來廣長舌自說空性。非有非無亦無若干。如我所觀本無此空。況我當復立空名號乎。佛言。族姓子。空非有非無亦無中間。如我今日如來至真等正覺十號具足。亦非有亦非無亦無中間。所說諸法亦復如是。何以謗如來言稱空名號出于如來。爾時世尊欲解諸會心中所疑。便告四部眾。如來一音便能出生一切諸法。說此非虛非不有是。但為眾生生計著想故。處迷惑永在四流。如來神智不可思議。如佛識所念以無量行本。悉能識知一切眾生所應果報。亦非羅漢辟支佛境界。是故如來一音盡能出生一切諸法。爾時解釋菩薩。復白佛言。世尊。甚奇甚特眾生境界不可思議。或有弘誓趣于大乘。或發羅漢辟支佛心。或樂空定無相無愿。復有樂在天人受福。如此等類不可思議。彼彼眾生彼彼心識。所念不同行亦非一。云何以一音出生諸法。盡能周遍一切眾生。爾時世尊告解釋菩薩曰。如來神智無形不可睹見。有智名曰速疾自在。盡能遍知眾生心識有深有淺。皆能分別。時解釋菩薩復白佛言。眾生神識非有非無。或計有常或計無常。云何以捷疾自在智。盡能出生一切智乎。佛告解釋菩薩。今當與汝引喻。智者以喻自解。云何族姓子。如日天子受四大身。十二由延。內宮墻壁去外墻壁七由延。其間光照倍明無量。第二宮墻去第三宮墻。復去七由延光明轉減。乃至第七各相去七由延。光明所照各各不如。最第七墻外復有衛護墻。相去二由延光明轉復不如。在內第一宮墻名曰如意隨珠所作。其間熱如無根本火也。第二墻名曰隨焰珠所造。其熱如黑繩火也。第三墻名曰焰光影。其熱如焰火也。第四墻名曰勇焰珠。其熱如灰沸火也。第五墻名曰極焰陰。其熱如銅葉火也。第六墻名曰琉璃。其熱如紅蓮華火也。第七墻名曰水精。其熱如青蓮華火也。云何族姓子。此日天子一日一夜。周遍四域行極速疾。其光明照四天下。青黃赤白若高若下。城郭丘聚姓字名號。悉能自見一一分別。云何族姓子。眾生無量形品不同。云何日天子光明。悉能照彼盡同一色。為從日光中出無量光照無量形。為從一光照無量形。爾事解釋菩薩前白佛言。如我所問。如來一音出生無量諸法。此之音聲出于四大。當來過去今現在。所出言教我則不疑。今日光明性分自爾。云何以言教同耶。佛告族姓子。如來四大所出音響悉各有教。盡能出生一切諸法。諸佛世尊當說法時。亦不念言說是置是。心寂然滅不念若干。猶日天子一光所照普遍諸域。亦不有念我有所照。其蒙光者各知所趣。是謂解釋菩薩如來捷疾自在之智多有所益。遍知十方有形之識化而度之。爾時解釋菩薩復白佛言。如來所出音響有明無明有闇無闇。皆能進趣成于道教。日光所照多有所傷樂闇者多。何得以此為喻耶。佛告族姓子。如人游空意迷難悟。汝今如是未解吾譬。吾今所說如來音響出于四大。盡能出生一切諸法。日光天子光悉能遍照一切有形。一者能出生諸法。二者能遍照有形。有何差別而懷狐疑。爾時解釋菩薩深自思惟豁然大悟。復重白佛言。善哉世尊。如來至真等正覺。以無形法以形教授。以無言教法以言教授。今重所啟唯愿如來。以時發遣使無狐疑。佛言。善哉善哉。族姓子。如來當以權便而發遣之。云何世尊。有常神通無常神通。自識宿命神通。識他宿命神通。眼識神通。耳識神通。此六法義有何差別。爾時世尊告解釋菩薩。如是如是。如汝所問。此六神通各各不異。今當與汝說。菩薩摩訶薩得有常通。盡觀萬物生生不絕。前生是前生后生是后生。若經一劫至百千劫。劫起則起劫滅則滅。觀見此識亦不腐敗。何以故。無明根深不可得敗。復次無常通者。亦復觀見一切眾生有形之類。有生者滅者從一劫乃至百千劫。劫起則起劫滅則滅。知彼受形悉歸磨滅而不常存。是謂菩薩摩訶薩有常通無常通各各差別。佛復告解釋菩薩曰。于是族姓子。若菩薩摩訶薩若獲自識通者。便能自見一身二身至百千身。從劫至劫其中經歷盡能自識。我生某國某縣。姓字如是種姓如是。復自識知初受四大受形若干。悉能分別善惡之行。自謂自識通也。佛復告族姓子。菩薩摩訶薩得他人神通智者。從此欲色界乃至有想無想天。盡能分別一一所趣。從一歲至百千萬歲。從一劫至百千萬劫。其中成敗所經歷處。盡能分別悉皆識知。是謂菩薩摩訶薩知他人神通。佛復告族姓子。菩薩摩訶薩得眼識通觀三千大千世界。知受形者不受形者。悉能見有形。從一歲至百千萬歲。從一劫至百千萬劫。皆悉觀見而不錯亂。是謂菩薩摩訶薩具眼神通而無所著。佛復告族姓子。菩薩摩訶薩得耳識通。悉聞十方眾生有苦樂聲者。無苦樂聲者。聞受善惡報聲者。不受善惡報聲者。皆悉聞知而不錯亂。是為菩薩摩訶薩具耳識通而無所著。是謂六法各各差別。爾時解釋菩薩白佛言。世尊。有常通菩薩得此通者。盡知有形質者生生不絕。無常通者生生而滅。如今觀見前生非后生。云何稱言生生不絕。復次如來以得自識通盡識宿命。一身二身至百千身。一劫二劫至百千萬劫。今身非后身此身異于前身。今識非后識。此識異于后識。識離此識則同于眾生。云何世尊。言稱自識宿命通。又世尊言。菩薩摩訶薩得知他人心通者。盡知一切眾生心識所。知自識心通亦知己心他心。知他人心通亦知己心他心。此二神通有何差別。如世尊言。菩薩摩訶薩得眼通者。觀見十方從欲界上至有想無想天。皆悉觀見有受形不受形者。有受善惡報不受善惡報者。復言。得耳通菩薩悉聞十方有苦樂聲無苦樂聲者。聞受善惡報不受善惡報者。眼通亦見耳識亦聞。此二有何差別。唯愿世尊。重演分別使我等永無狐疑。佛告解釋菩薩曰。菩薩摩訶薩得有常通。覺了諸法知住法性不變。菩薩摩訶薩得無常通。覺了諸法皆有變易。是謂無常通。復次諸法體性自爾。有佛無佛亦無生滅。是謂有常通。復次諸法無常通者。悉歸磨滅亦不久存。生生不住。是謂無常通。復次菩薩摩訶薩得有常通。便為具足如來諸法。四意止四意斷四神足五根五力七覺意八賢圣道。是為有常通。復次諸法當來過去現在。善法惡法悉無所有。是謂無常通。復次菩薩摩訶薩。復觀眾生發三乘道應得羅漢。求師覺悟果如所愿必然不疑。復見眾生發緣覺心。獨處曠野如其所果必然不疑。復見眾生發菩薩心。如其所愿必然不疑。是謂菩薩摩訶薩有常神通。若有善男子女人。初求羅漢辟支佛道及行菩薩道。于中退轉在凡夫地不成就者。是謂無常神通。復次若有菩薩摩訶薩。已得自識宿命通。自知無數宿命。初發道意建立功德。承事供養諸佛世尊定獲道果。復自憶識未受四大倚空不著色。是乃名曰自識宿命。或有菩薩得知他人心通。彼彼受身彼彼受形。然不能知本所從來。是謂世俗他心智。復有善男子女人。既得神通知他人心智。盡能具足內外神通。是謂自識神通知他人心智。各各有別。若有善男子女人。已獲眼通內外清凈。盡見三世眾生根原。或有菩薩以天眼見一千剎土。或有菩薩見二千剎土。或有菩薩見三千大千剎土。或有菩薩以天眼見一佛國。見二國土見三國土。于中悉知有退轉者不退轉者。是謂菩薩摩訶薩得天眼通。悉知諸界而無所有。佛復告族姓子。若有菩薩摩訶薩已得耳通。盡聞十方諸剎音響。有善音無善音。有好音無好音。復有善男子女人。聞一千二千三千剎土。或有菩薩聞一佛國二佛國土三佛國土。乃至無數佛國音響。爾時佛告解釋菩薩曰。于六事法便得具足各有差別。爾時解釋菩薩白佛言。世尊。如來大慈說無量辯一一分別眾生牢固說六神通不可思議。非是羅漢辟支佛所能及知。如世尊言。演說六通無著法行猶懷狐疑。如世尊言。有常神通說泥洹法。無常神通說有為法。若使善男子女人得有為神通。便為身意即滅度乎。佛言不然。解釋菩薩言。一切諸法無生無滅。今日如來身識即滅度乎。何以復有言教耶。世尊告曰。非不說有常泥洹。亦不說無常神通。但我神通知有知無故說之耳。爾時世尊復告族姓子。若有善男子女人得有常神通者。便名為如來至真等正覺。得無常神通者。此人或在圣地或在凡夫地。是謂二事各有差別。爾時解釋菩薩白佛言。世尊。如來至真等正覺已得眼識神通。盡能了見過去當來現在三世眾生。乃名曰神通復言。耳聽過去當來現在無數世聲。若言眼見過去色耶。過去已滅。未來色耶未有形兆。眼識現在法界則我不疑。唯愿世尊。使無聞眾生永得開悟。爾時世尊告解釋菩薩曰。諦聽諦聽善思念之。吾當為汝分別其義。云何族姓子。如有眾生已得天眼。遍觀一切有形色相。盡能分別亦無疑惑。憶過去色忽然在前。盡皆了之無有障礙。耳識神通亦復如是。念亦在前耳無所障悉皆了之。解釋菩薩復白佛言。如今所聞倍生狐疑。云何眼通耳通。見過去事聞過去聲。如我現在自識宿命。便能自知宿命事。如我耳識現在知現在事。云何得知過去未來。佛告解釋菩薩曰。或有眼通眼定識。或有眼通非眼定識。或有耳通耳定識。或有耳通非耳定識。若菩薩摩訶薩得眼識定通耳識定通便能見此從初受形至今后身。若大若小其間分別。不失定意通。菩薩摩訶薩亦復如是。入此定意者觀一佛境界。復壞此界觀無數剎土。于中變現成就五陰不成就五陰。或現小五陰。或現地五陰。或現水五陰。或現四天下五陰。或現寶山五陰。或現須彌山五陰。或現鐵圍山五陰。或現大鐵圍山五陰。或現人世城郭村聚五陰。游戲浴池所居處五陰。或現諸天所居宮殿五陰。或現龍宮五陰。或現八部鬼神五陰。或現欲界眾生形。或現色界作色界眾生形。或現無色界作無色形。或現小世界作小世界形。或現千世界二千世界。乃至三千大千世界。或現眾生受果報不受果報。一時一日一月一歲。成劫敗劫清濁好丑善趣惡趣。諸佛出世菩薩翼從。盡能分別。是謂定眼識通定耳識通。得諸如來神識感動到十方佛國。承事供養諸佛世尊。復見諸菩薩。興致供養衣被飯食床褥臥具病瘦醫藥。復見佛國清凈者不清凈者。復見眾生修梵行者。不修梵行者。見五趣眾生受行不同所修各異。是謂菩薩摩訶薩得定眼識通得定耳識通。盡觀過去當來今現在事而無所失。復次菩薩摩訶薩得眼識通。權現無數眾生境界不可思議。便能變化種種珍寶。諸有眾生往取珍寶者。悉施與之皆令充足。或復示現諸佛國土本行清凈。皆已畢故更不造新。是謂菩薩摩訶薩得定識眼通得定識耳通。盡能具足一切眾行。爾時解釋菩薩白佛言。世尊。得定眼識通得定耳識通。是等善男子善女人。為在何地為供養諸佛幾時。佛言。是善男子善女人。奉持修習定眼識通定耳識通。已供養過去恒沙諸佛。已得總持不退轉行。諸根已具相好成就。父母端正種姓成就。復有菩薩雖得供養諸佛世尊。從一佛國至一佛國。承事禮敬諸佛世尊。然未得眼識通耳識通。或有菩薩摩訶薩。雖得眼通未能具足眾行之本。以神足力游至十方無量世界。承事供養諸佛世尊。或有菩薩摩訶薩。雖得眼通耳通未得定識者。不能悉知眾生所念。不能凈佛國土教化眾生。或有菩薩摩訶薩。六通清徹內外無礙。不能具足四法門行。或有菩薩在一佛剎。周旋教化無所染著。未能備悉眾生根原。或有菩薩自凈其剎。無淫怒癡眾生生其國土。雖生其國不盡苦本。或有菩薩發弘誓心。若我后生已剎土生者。使我國人無三乘之名。此菩薩等不得定眼識通定耳識通。復有菩薩發弘誓心。我本誓愿求無上正真道。使我國人盡同一行。國土清凈同一形像。如彼所愿已得不疑。如此等菩薩猶未得定眼識通定耳識通。復有菩薩發大弘誓心。如我后成佛時。諸有眾生在我國者。一日成道盡取滅度。如此等菩薩摩訶薩。猶未得定眼識通定耳識通。復有菩薩發弘誓心。若我后作佛時。使我國土一切眾生同日成佛。如此等菩薩便得定眼識通定耳識通。爾時解釋菩薩白佛言。世尊。頗有菩薩摩訶薩發弘誓心。若我成佛時一切眾生皆得一時成佛不乎。佛言有。過去無數阿僧祇劫有佛。名號住無住如來至真等正覺明行成為善逝世間解無上士道法御天人師號佛世尊。國土名法妙。人壽三萬歲。爾時住無住如來壽十萬歲。發弘誓心使己國土眾生同日同時盡成佛道。即于彼日盡取滅度。爾時解釋菩薩復白佛言。頗有如來至真等正覺發弘誓心。若我后作佛時。使我十方世界虛空神識盡得佛道不耶。佛言不也。何以故。眾生境界不可思議。虛空邊際無有涯底。過去滅盡不可稱量。將來生者亦無有限。佛復告族姓子。此賢劫前過去無數阿僧祇劫。過此數已。復過無數阿僧祇劫。有佛名平等如來至真等正覺明行成為善逝世間解無上士道法御天人師號佛世尊。出現于世人壽千歲國土清凈。一日之中現十方無數盡虛空界有形之類。盡同一日皆成無上正真之道。即于一日盡取般泥洹。爾時解釋菩薩復白佛言。平等如來至真等正覺既成佛已。復使一切眾生十方無量世界虛空無邊際眾生。盡同一日皆成佛道。云何今日復有如來及我等耶一切眾生乎。云何復有天道人道畜生餓鬼地獄道乎。佛告解釋菩薩曰。止止族姓子。吾先已說得人身者。不說余道也。爾時解釋菩薩復白佛言。世尊。頗有菩薩摩訶薩發弘誓心。一日之中使五趣眾生同已同日成佛不乎。答曰無也。何以故。眾生性行志趣不同。豈當以餓鬼畜生地獄形成佛耶。此事不然。何以故。終不以非身得成人中尊。權化示現可假遍濟。佛復告解釋菩薩曰。無數諸佛過去本發弘誓心。令一切眾生有形之類。及虛空界悉令成佛盡般泥洹。然彼如來至真等正覺。即于其日先化三趣眾生。拔其苦本盡復人身。得人道已。諸根具足六情完具。然后一日之中同成佛道。眾相具足如我今日如來至真等正覺。神智自在辯才無礙。悉取滅度。爾時解釋菩薩白佛言。弘誓菩薩教化眾生。其中苦行經無量劫。何以故。不即于三趣眾生悉令得佛道乎。佛言。不可成道。云何族姓子。此三趣道非三善道。云何欲于中得成佛道乎。此事不然。猶如有人欲求七寶。舍七寶[卄/積]反從空求。此人能獲不乎。答曰不也世尊。佛言。如是如是。族姓子。欲使三趣眾生成佛道者。此事不然。  
因緣品第十  
　　佛告族姓子。若有善男子善女人。受持諷誦定眼識定耳識者。便獲十功德。云何為十。于是菩薩摩訶薩以無等心獲虛空像。不以言教教化眾生凈佛國土。善男子善女人。自知無數形識本末。知其虛寂悉無所有。起無生法忍。復次族姓子。若有菩薩摩訶薩當坐道場。便能具足法界清凈。但為如來一相無形。或有菩薩得一法印。演說無量如來法教。非從師受自然而覺。復次族姓子。行一法本廣大無底。以無相法生諸法本。云何無相生有相。佛言。如外有色有青有白有赤有黑有黃。解釋菩薩言。如來所說神在虛空。非過去當來現在。亦無有五陰名。云何言青黃赤白黑。此因緣法不可思議。由眾生自起緣想。有行則有識。由識生癡則成人身。解釋菩薩白佛言。如世尊言。虛空無形。由四大色地水火風而有色。今問如來。云何名曰地水火風青黃白黑。如世尊言。如青黃白黑空識在空中。何以不說青黃赤白中青黃赤白盡非空耶。答曰不然。何以故。各各自空。空性不知有性。有性不知無性。猶如菩薩摩訶薩一念之頃。知無量恒沙剎土諸佛世界。成劫敗劫一一知之。了知其中而無他相。諸法因緣自生自滅。本我因空生生不滅。復觀無量阿僧祇剎土。觀見諸菩薩受慧莊嚴剎土。凈眾生種。因彼佛國土演布道教。阿僧祇諸佛如來。盡知所出之處。一一分別亦無我想。復于諸佛如來至真等正覺。聞深法要奉持承受。不舍諸法之本。爾時菩薩亦不自見有我無我。行菩薩行不見有行。是謂因有起于無相。于中不自滅相。身雖生觀亦不自見無所覺知。已無所覺亦無此念起吾我想。自校計已便能分別一切諸法。無明緣行。行緣識。識緣名色。名色緣更樂。乃至生老死亦復如是。爾時具行菩薩復作是念。一切諸法因緣相生。因緣相滅。從初發意乃至成佛。一一觀了諸法之相。緣生則生。緣滅則滅。無明滅則行滅。行滅則識滅。識滅則名色滅。名色滅則更樂滅。更樂滅則愛滅。愛滅則受滅。受滅則有滅。有滅則生滅。生滅則老病死憂悲苦惱滅。取要言之五盛陰眾行之本。無猗不可猗。然知起所從來處。于彼自省觀諸法界。法慧清凈不舍辯才。菩薩摩訶薩思惟分別十二因緣。云何無明緣行。于是善男子女人。由無明本造善惡行。盡生十二諸不善本。漸漸成五盛形。是謂無明緣行。爾時過行比丘即從座起。偏露右臂右膝著地。叉手白佛言。如我所學十二因緣甚深之法。我今當說。無明緣行便生十二。行緣識便生十二。識緣名色便生十二。名色緣更樂便生十二。更樂緣六入便生十二。六入緣愛便生十二。愛緣受便生十二。受緣有便生十二。有緣生老病死憂悲苦惱。復生十二。如我所解十二因緣。癡滅則行滅。行滅則識滅。識滅則名色滅。名色滅則更樂滅。更樂滅則六入滅。六入滅則愛滅。愛滅則受滅。受滅則有滅。有滅則生老病死憂悲苦惱滅。佛言。比丘不壞法相。猶如幻師住于此地現其幻法。然彼幻法不損此地。地亦不損幻法。然此幻師造作此化無有晝夜。其有見此幻者悉皆信解。菩薩摩訶薩亦復如是。以神足力分別十二因緣。無佛境界現其剎土。本無有世今現有世。復以有佛剎土能現無佛剎土。以無色剎土現有形色。不以一壞二。不以二壞一。何以故。如彼幻法能使一切世界盡如幻術。猶如一切世界隨人所喜盡為幻法。幻有若干非有一法。或有幻法名曰無量諸法門。菩薩得此幻法者。便能現一切諸法皆如幻法。已得幻法便得幻智而不忘失。已得幻智便得幻行能盡眾苦。菩薩摩訶薩已獲幻智行幻。便能于中以幻智盡能分別眾行。一一思惟不失本際。如彼幻法不依內地。現于外法亦不依外。使諸眾生現有內法。菩薩摩訶薩亦復如是。不以空性內外分別。言我當越一切世界。亦不以世界在內外空法。何以故。虛空性爾不壞法界。法界不壞空性。菩薩摩訶薩于中得虛空性。種種觀一切法界。亦不觀法界亦不壞法界。不但不見此世界有若干形。亦不見眾生善行惡行之報。一一分別究尋其事。性空自爾無能使爾。觀已復觀分別三有。于中計校十二因緣。由癡起眼識有三行事。云何為三。猶如族姓子眼見外色。若善不善盡不分別。斯由本識無明行染。或復善男子善女人。起身口意行三不善法。意漸自悟咄我本所造。由無明本今乃致十二因緣。知從無明不能自改。復次善男子善女人。由癡致行眾罪根原由罪而生。我今當念寂靜定意。觀此十二因緣為由癡耶。為從行乎。復自思惟無明澹靜隱匿之法。何由能出諸緣著乎。非我身口行造。無由得生。是謂菩薩摩訶薩分別三行而無所有。菩薩摩訶薩得空觀定意。分別十二因緣。緣癡有行便有緣報。癡非本原何由而有行乎。身口意法三事相因乃生諸法。所以如來于無數劫。分別思惟十二因緣。今得成佛始得信解。吾初發意求菩薩道。舍身受身分別十二因緣。思惟苦本未盡其原。今我成如來至真等正覺。乃得暢達十二因緣。佛復告過行比丘。汝今雖在如來前說十二因緣。未能具其原本。何以故本無。如來至真等正覺。住壽經恒沙劫。宣說十二因緣猶不能盡。何況汝今欲得盡乎。爾時彼比丘。在如來前極懷慚愧。將我得無失神足乎。即從座起頭面禮世尊足。便退而去。  
心品第十一  
　　爾時座上諸欲天人諸色天人。天龍鬼神干沓和阿須倫迦留羅旃陀羅摩休勒。聞如來至真等正覺說此甚深之法。皆有渴仰欲得見如來正心定意。爾時世尊。知眾生心中所念。欲令眾會心定三昧。爾時世尊。即于座上入面現定意。今諸菩薩摩訶薩皆悉見之。去此十五江河沙數。有佛土名曰如幻。佛名等心如來至真等正覺明行成為善逝世間解無上士道法御天人師號佛世尊。彼國清凈不猗想著。無有餓鬼畜生地獄道。所行純厚不自計我。心不趣小亦無聲聞辟支佛音。令一切會皆悉見之。爾時世尊從彼定起。復入月盛定意。令一切眾生盡見金色。悉聞十方諸佛說無相行。云何為無相。諸法寂然澹泊無形。諸法不起忍諸恚怒。諸法攝心不起外想。諸法定意現已國凈。諸法善觀不以劫數為限。諸法樂行永離恩愛。諸法現明不生癡想。諸法去貪具足施度無極。諸法無有所犯具足戒度無極。諸法不起恚想具足忍度無極。諸法精進無有懈怠。具足進度無極。諸法不興亂意。攝心不起常樂于禪。具足禪度無極。諸法盡除愚惑無他異念。具足智度無極。復有名四意止。菩薩摩訶薩所修行法。云何為四意止。若有善男子女人。分別內身意止。從頭至足一一分別生不凈觀。自觀己身觀他人身。自觀己心觀他人心。內外諸法悉皆如是。菩薩摩訶薩復自觀諸法四意斷四神足五根五力七覺意八賢圣道。是謂菩薩摩訶薩無相行。佛復告族姓子。菩薩摩訶薩自觀身已觀他人身。一一分別從頭至足起不凈想。是謂菩薩摩訶薩觀內外身悉無所有。爾時世尊即說此偈。而嘆頌曰。  
　　不猗心意識　　分別諸行本 
　　道存無想念　　乃應賢圣諦 
　　佛慧無邊涯　　不見有合離 
　　成佛由無相　　乃應果實行 
　　佛道本無二　　亦復無一相 
　　真人慈善普　　示現若干法 
　　本我不造我　　染有成五陰 
　　圣諦慧無量　　進趣自滅意 
　　不有亦不無　　生死起染著 
　　滅相自成佛　　故號天中天 
　　生值人道難　　六根完具難 
　　滅十二緣難　　生天受福難 
　　遭遇賢圣難　　入定除想難 
　　觀內外身難　　面受圣教難  
　　爾時世尊說此偈已。座上諸天人民天龍鬼神八部之眾。皆發無上正真道意。復有無數眾生得不起法忍也。  
菩薩瓔珞經卷第七 四圣諦品第十二  
　　爾時佛告文殊師利。過去無數阿僧祇劫有佛。名大身如來至真等正覺明行成為善逝世間解無上士道法御天人師號佛世尊。剎名空寂。正于此處成無上等正覺。與四部眾說微妙法四賢圣諦。廣化眾生皆令至無余泥洹界而取滅度。云何四圣諦。一為無量圣諦。菩薩得此圣諦者。一念之中自滅心垢亦能滅他心垢。不見塵垢有盡無盡。二名行盡圣諦。菩薩得此圣諦者。一念之中盡令眾生覺了身口意行。若善若惡盡趣道門。悉令眾生至無余泥洹界。三名速疾圣諦。菩薩得此圣諦者。能使一切眾生彈指之頃盡成佛道。無限無量不可稱數一日成道。復令無數阿僧祇剎土眾生之類。各生善心興敬供養諸佛世尊。香華繒彩作倡伎樂。阿僧祇諸佛剎土化作一寶蓋。而用供養出過諸天世人上。盡持天上自然飲食衣被床臥具病瘦醫藥。一念之頃悉能成辦。四名曰等圣諦。菩薩得此圣諦者。能使一切眾生盡同一趣無若干相。于無余泥洹界而般泥洹。猶如焰幻野馬。世界空寂無形不可獲持。菩薩摩訶薩亦復如是。教化眾生凈佛國土。亦不見眾生有得度者。亦復不見受化者。非不有眾生非不無眾生。非不有凈眾生。非不無凈眾生非不有濁非不無濁。非不有受胎非不無受胎。非不有非不無有。非不有生死非不無生死。一一分別悉無所有。知十二因緣亦復如是。從癡至十二因緣非有非無。猶如野馬。世界不可獲持無近無遠。雖化眾生不見有化。菩薩摩訶薩亦復如是。觀諸如來至真等正覺。不見有起不見有滅。亦不有相亦不無相。如來至真等正覺以無相之法。教化眾生凈佛國土。雖有佛無有佛想。雖有法無有法想。雖有比丘僧無有比丘僧想。是謂文殊師利菩薩摩訶薩已得無相法者住不退轉而無有礙。譬如有人于夢中或為國王或為轉輪圣王。覺已便憶夢中所作亦不忘失。菩薩摩訶薩亦復如是。觀諸眾生成如來至真等正覺。亦不見有成相。亦不見無成相。爾時佛告諸會大眾。爾時大身如來。說法清凈無形不可見。豈異人乎莫造斯觀。何以故。爾時大身如來今文殊師利是。爾時世尊便說此偈言。  
　　過去無數世　　佛號大身尊 
　　于此成正覺　　無有邪部行 
　　恒以無相法　　分別四圣諦 
　　權現游世界　　現有所咨受 
　　佛道不思議　　神力不可極 
　　教化眾生類　　盡同為一相 
　　吾今自成佛　　三界第一尊 
　　不為彼所染　　不更生老死  
　　爾時世尊說此偈已有無量眾生皆發無上正真道意。  
成道品第十三  
　　爾時有菩薩名無畏。曾供養過去無數諸佛。已得總持分別三世成敗所趣。即從座起偏露右臂。叉手長跪白佛言。唯然世尊。今聞如來至真等正覺說四賢圣難有之法。未曾所聞未曾所見。若有善男子善女人。受持諷誦四圣諦名者。便能與人作良祐福田。何以故。世尊。此善男子女人。興建弘誓不自為身。欲于空際濟度眾生。皆得至無余泥洹界而般泥洹。菩薩摩訶薩得此四圣諦者。觀了眾生悉無所有。空觀菩薩不自有身。亦無眾生執弘誓之心。以空舉空于無數劫積功累德。觀見諸佛出現于世。分別諸法無有形貌。不著世利利衰毀譽稱譏苦樂。亦知眾生我人壽命當來過去現在心識。一一分別能使成就。爾時無畏菩薩復白佛言。云何世尊。眾生之類不可稱記。非是羅漢辟支所及。過去恒沙無央數佛。頗有發意求菩薩道。言我久久當成無上正真之道。我能盡虛空際知虛空際眾生根本。已能分別虛空眾生。復能分別識有趣無趣。如是等眾生。盡令一日之中能使成道有此不乎。爾時世尊告無畏菩薩曰。當來過去今現在識非汝境界所能分別。今汝發問者皆佛威神。何以故。如來至真等正覺乃能一一宣暢深法。佛言族姓子。過去識如汝所問。盡知識流轉天上人中四道。乃至八部識所經歷所趣盡能分別。無畏菩薩白佛言。如來至真等正覺。發弘誓心盡能拔濟過去當來今現在。云何一日之中盡得成佛耶。佛言。無畏菩薩所問甚大。今當為汝一一分別知其所趣所問。過去識不于過去中使過去識令得成佛。不于現在中使現在識令得成佛。不于未來中使未來識得至成佛。何以故。過去識非本過去識。未來識非未來識。現在識非現在識。無畏菩薩當知。過去成佛有三事行。云何為三。有初心。有生心。有眾生心。云何為初心。無畏菩薩當知。本無如來至真等正覺。即于彼而教化之。同日同時盡成佛道。是謂初心。云何生心。所謂生心者。已受塵垢方當滅心除垢。云何為眾生心。如有眾生從劫至劫乃至百千劫。復盡無數生死塵勞。然此菩薩摩訶薩。要當滅彼無數塵勞。及濟無數眾生。是謂無畏菩薩于過去中成就三事。無畏當知。如來至真等正覺。于當來世亦當具三法。云何為三。如當來心未受現在是亦可進。復次無畏。未來心已經一日便有塵垢。菩薩摩訶薩要當滅一日塵垢。族姓子當知。未來移轉從一劫至百劫。乃至無數阿僧祇劫。如來至真等正覺。知此身識及與塵勞。是謂于未來中當具此三法。佛復告族姓子。如來至真等正覺。于現在中復當具是三法。云何為三。初識現在未染塵勞。即令彼識一日滅度。若一若二便生塵勞。能滅一二及與塵勞。然彼乃得成佛。佛復告族姓子。若于現在從一身至百千身生諸塵勞。是謂菩薩摩訶薩于現在中具足三法。佛復告無畏菩薩。過去初心一日度者。即是過去普施如來至真等正覺。過去生心蒙得度者。即是無等如來至真等正覺。過去眾生蒙得濟者。即是原本如來至真等正覺。未來初心蒙得度者。即是空色如來至真等正覺。未來一二蒙得度者。即是空門如來至真等正覺。未來無數身蒙得度者。即是定意如來至真等正覺。現在初心得度者。即是無身如來至真等正覺。現在一二身得度者。即是善星宿如來至真等正覺。現在無數身得度者。即是月光如來至真等正覺。云何族姓子。汝于九品中何所志趣。為欲從過去初心耶。過去生心耶。過去眾生心耶。為欲從未來初心耶。未來一二心耶。未來無數劫心耶。為欲從現在初心耶。現在一二心耶。現在無數心耶。爾時無畏菩薩前白佛言。如我初發心求無上正真道。未能自知為求何道。今聞如來說九品行。今始欲發弘誓大心。欲度過去初心未受塵垢者。佛言止止。族姓子。汝今已墜墮初心。云何欲得于初心成無上等正覺乎。此則不然。無畏菩薩白佛言。世尊。今于過去初心已墜落。愿欲求過去度生心眾生普同等慧成無上等正覺。佛言。汝今已越此境墜墮下地。未能成辦拔濟眾生成無上等正覺。爾時無畏菩薩復白佛言。云何世尊。于過去塵勞眾生。發弘誓心得成無上等正覺不乎。佛言無也。何以故。過去無數已滅已盡。非今現身盡彼塵勞。以是故不得成無上等正覺。爾時無畏菩薩白佛言。我今于過去三分永無所得。在上亦不在下故。不得無上至真等正覺。何以故。汝本發弘誓心。非彼非此故不得成。無畏菩薩白佛言。云何世尊。我今欲舍未來一二舍未來塵勞復可從現在初心得成無上等正覺不乎。佛言不也。汝本發意心系有在。如來至真等正覺。隨其變化觀見國土。應適系有在非汝本愿。無畏菩薩白佛言。世尊。于未來中舍一心二心。復于未來中舍塵勞眾生。復于現在舍現在眾生。頗于現在一心二心眾生。使成無上等正覺不乎。佛言無也。何以故。汝本發意心系有在非汝本愿。無畏菩薩白佛言。世尊。且舍一心二心。復舍未來眾生塵勞。復舍現在初心。復舍現在一心二心。今欲發愿于現在塵勞眾生為可得不乎。佛言不也。何以故。已過此境。時無畏菩薩白佛言。世尊。今日如來于九品中為在何地。佛言。吾舍過去三未來三現在三。復可于未來初心成等正覺。使未來初心眾生成等正覺不乎。佛言無也。何以故。汝身非未來。云何欲得成等正覺度未來眾生。此事不然。無畏菩薩白佛言。世尊。我今墜墮未來初心。復欲發弘誓愿于未來一二心成等正覺不乎。佛言然也。果汝所愿。何以故。汝本無數阿僧祇劫。恒發弘誓廣大之心。即于此身當升上方清凈世界于中成佛。如今汝號無畏如來至真等正覺。無畏菩薩得受別已。歡喜踴躍即自面見清凈世界。所化眾生如己無異。何以故。皆佛威神令彼悉見。爾時無畏菩薩。白佛言。世尊。我今復發弘誓心。供養無數恒沙諸佛。愿欲度未來塵勞眾生于中成等正覺可獲不乎。佛言不也。汝求道已來心不中際除二在塵勞眾生中。成如來至真等正覺明行成為善逝世間解無上士道法御天人師號佛世尊。  
生佛品第十四  
　　爾時座上有菩薩摩訶薩。名分別說施。普于無量諸佛世尊造眾德本。即從坐起前白佛言。善哉善哉。世尊。頗有如來至真等正覺于過去世未來現在。一時一日中知過去三事未來現在三事得成佛不乎。答曰無也。何以故。如來至真等正覺。隨其變化觀見國土。應適眾生乃有所成耳。猶如菩薩摩訶薩不以國土為國土。不以眾生為眾生。分別法界法智所生。如來神智非世俗智。世俗智者從欲色界。至有想無想天。乃謂世俗智。今日如來至真等正覺。已過此智。云何出生諸法。成如來至真等正覺乎。此事不然。何以故。如來如。如如來如如。世界如。諸法性如。不思議如。未來如。于彼世界劫數如。如來劫數如。一如不二如。諸有如。諸法性空如。亦不生亦不滅。亦無著斷。諸佛世尊所出名號。于彼劫數無限無量不可稱記。不見有長亦不見短。亦不見生亦不見滅。云何出生諸法。無形不可見未來未起。無記不見有記如無形法種種異。名句身亦爾。味身亦爾。無各各名身。無各各句身。無各各味身。何以故。一切諸法各各虛空。亦不有善亦不有惡。亦不有福非不有福。或有行或無行。爾時有菩薩名無盡慧。得此性空如如無法。即從坐起白佛言。我今堪任于如來前說有行無行如空性如如法。佛言善哉善哉。族姓子。恣汝所說。無盡慧菩薩白佛言。若有善男子善女人。修習有行無行。便能具足一切諸法成等正覺。云何有行無行。諸法不生不滅。無過去當來今現在。是謂無行。必終諸法分別過去當來今現在。是謂菩薩有行。無量有名身不見本末。無量有句。身不見本末。無量味身不見本末。是謂菩薩無行。若善男子善女人知三世法有生有滅。于中分別悉無所有。是謂菩薩有行爾時無盡慧復白佛言。未究竟法使令究竟。未滅盡法使令滅盡。是謂菩薩無行。若有菩薩摩訶薩于過去當來今現在。不見有量不見無量。是謂菩薩有行。復次善男子女人。初生道心行無上正真道。不以稱譏苦樂利衰毀譽甘樂其中。是謂菩薩無行。如三千大千世界其中眾生一意一心。分別三世斷滅之法。是謂菩薩有行。復次善男子女人于無量劫中行勤苦行。欲得聞受如來言教。是謂菩薩無行。復次善男子女人行四等心。不以四等以自稱嘆。是謂菩薩有行。不染不污無過去當來今現在。是謂菩薩無行。若善男子女人非義非無義。非有成非無成。亦不有對亦不無對。是謂菩薩有行。或以國土清凈無所染。自不見國土有所成就。是謂菩薩無行。若復于諸法不生妄見而無所起。以無盡法能自纓絡。是謂有行。亦不有亦不無。是謂菩薩無行。復次善男子女人。觀一剎土如空無異。不以異剎系在一國。是謂菩薩有行。復自觀見本有三世諸佛菩薩摩訶薩。有過去當來今現在。是謂菩薩無行。復次族姓子。若善男子女人。一一分別。界非我界。世非我世。有非我有。是謂菩薩有行。復次族姓子。分別三界行無所行。不見作亦不見不作。是謂菩薩無行。爾時如來問無盡慧菩薩曰。汝住何等法而說此乎。無行起于有行。有行起于無行。何由而從如來。而自說有行無行耶。無盡慧菩薩復白佛言。本從自覺如今始果。唯愿世尊敷演宣暢。佛言。善哉善哉。善男子。如汝所言善思念之。今日如來當為汝敷演其教。云何族姓子。汝本發意成無上等正覺。為從有行為從無行。答曰不從有行不從無行。佛言云何族姓子。若不從有行不從無行。云何得成等正覺乎。答曰有如如如亦如如。是故不從有行不從無行。佛言汝本何以不發此問。吾先已說有行無行。  
本末品第十五  
　　爾時世尊。將欲示現菩薩之行。即入本凈三昧。令一切眾生悉見過去未來現在諸法本末。復令眾生見諸佛無量世界諸佛世尊。有成就者不成就者。或從一地乃至十地。有現在身行不現在身行。令一切眾生一一分別。爾時如來無所著等正覺。將欲度眾生便笑。從面門出大光明。乃照無量恒沙剎土。從欲界上至有想無想天。悉見光明。于彼光明演出無量眾生根本。云何為眾生本末。于是善男子善女人。修行一法無量智慧便能具足。凈佛國土教化眾生。爾時世尊。告諸會等諸無著行。云何無著行。從初發意乃至成佛。五十四法不著空行。于是善男子善女人常當思惟不離須臾。云何為五十四。一者分別五陰。起亦知起滅亦知滅。然彼五陰有生無生。有圣行無圣行。有空觀無空觀。若善男子善女人。分別五陰何由而生。何由而滅。色本無生如今有生。解色非有非無。或有色有。或有色本。過去當來今現在色亦復如是。本無有色不見本色。于過去中不見過去色。于未來中不見未來色。于現在中不見現在色。過去色非現在色非未來色。未來色非過去色非現在色。現在色非過去色非未來色。菩薩摩訶薩盡能分別一一悉知。復次善男子女人。分別痛法解知痛無所起。觀過去痛本無此痛。亦知此痛非有過去。過去痛非未來現在。未來痛非過去現在。現在痛非過去未來。何以故。未來痛本無此痛。若善男子女人。觀現在痛亦非前痛。亦非后痛。非過去痛。非未來痛。痛亦不自知痛。然后乃知本凈末凈。若善男子女人。復當思惟過去五陰想。法本無此想。過去五陰想不知未來現在想。未來想不知過去現在想。現在想不知過去未來想。想無有想。若善男子女人。于未來中分別未來想。未來想不自知未來想。未來想不知過去現在想。未來過去想不知未來。過去想不知未來現在想。若善男子女人。于現在中分別過去想亦無有過去想。分別未來想亦無有未來想。分別現在想亦無有現在想。于現在過去亦無過去想。于現在未來亦無現在未來想。于現在想亦無有想。若善男子女人。復當于過去分別五陰行何由生復何由滅。過去行亦不有行。分別過去行非過去行。過去行非未來行非現在行。未來行非過去行非現在行。現在行非過去行非未來行。過去未來行非過去未來行。過去現在行非過去現在行。何以故。行本無所有亦不有行。若善男子女人。于未來中便當具足于未來行。于未來中不見過去行。不見現在行。于未來中不見未來過去行不見未來。現在行亦不見未來現在行。何以故。本無有此行。若善男子女人。于現在中復當分別。過去行亦無過去行。亦無未來行亦無現在行。于現在行觀現在過去行。亦不見現在過去行。于現在觀現在未來行。亦不見現在未來行。觀了諸行悉無所有。若善男子女人。于過去中觀過去識。亦不見過去識。于未來識亦不見未來識。于現在識亦不見現在識。于過去識亦不見過去未來識。于過去中亦不見過去現在識。亦不見識。若善男子女人。于未來中不見過去識未來識。于未來中不見未來過去識。不見未來現在識。若善男子女人。于現在識不見過去識。不見未來識。于現在中不見現在過去識。不見現在中未來識。是謂善男子女人分別五陰本未空也。  
菩薩瓔珞經卷第八 非有識非無識品第十六  
　　爾時形響菩薩白佛言。世尊。向聞如來至真等正覺已說眾生根本。如我今日欲承如來威神說有識無識。唯愿世尊。聽者果敢當說。佛言族姓子。樂說便說。形響菩薩即于佛前以偈贊佛。  
　　世尊大弘誓　　知眾生根原 
　　今日已得聽　　神尊口言教 
　　本從無數佛　　恒求聞此要 
　　今聞圣尊教　　聽說有無教 
　　昔我無數劫　　承事諸圣尊 
　　如我今已獲　　音響辯第一 
　　相亦不有相　　亦不見有無 
　　無塵無諸垢　　今號人中尊 
　　人生本無生　　況我復有生 
　　以我無生意　　欲說小慧本 
　　不敢以愚情　　宣暢如來教 
　　自憶昔行本　　唯聽不敢疑 
　　生死無有量　　受身復受身 
　　至竟懷狐疑　　唯聽敷演之  
　　爾時形響菩薩說此偈已。前白佛言世尊。解第一義不別彼識此識者。是謂有識無識。不見有行執不見無行執。諸法一相悉無悉有。是謂菩薩摩訶薩有識無識分別種姓。此清凈識此非清凈識。我相好成就彼相好不成就。悉能觀了而無所有。是謂菩薩摩訶薩有識無識分別時節睹見諸佛。此劫有佛彼劫無佛。不以有佛而懷喜悅。正使無佛亦復不戚。是謂菩薩有識無識。我復觀見眾生之類。有權方便者無權方便者。于中不起想行。是謂菩薩有識無識。復觀眾生知其年歲限數。或有眾生應從前劫而得度者。復有眾生應從后劫而得度者。或有眾生應從現在劫而得度者。亦不見此劫有度無度。是謂菩薩有識無識。爾時有菩薩名眾相具足。即從坐起前白佛言世尊。我亦堪任于如來前說有識無識。復以此偈而說頌曰。  
　　于恒沙諸佛　　造此眾德業 
　　心念等正覺　　積行識宿命 
　　不著我人壽　　生死無根本 
　　道相無形兆　　今遭人中尊 
　　三世平等慧　　非識非無識 
　　行盡不造行　　乃授弟子決 
　　一識亦無一　　覺寤深法要 
　　超越諸佛剎　　無量諸佛土 
　　本從無數世　　聞說乃得寤 
　　愿于如來前　　聽說識無識 
　　分別深妙法　　今遭人中尊 
　　盡達泥洹境　　唯愿聽說之  
　　爾時眾相具足菩薩白佛言。世尊。如我今日號曰眾相具足。相起不知相起。相滅不知相滅。是謂菩薩摩訶薩有識無識。眾相具足菩薩白佛言。世尊。如我自念。昔從識慧如來至真等正覺聞說此要。諸有眾生從初發意乃至成佛不見識相。是謂菩薩有識無識。若善男子女人。一一分別六衰六入。知過去衰非過去衰。知未來衰非未來衰。知現在衰非現在衰。于中不起想著者。是謂有識無識。種姓生菩薩白佛言。世尊。今日于如來前。聞音響菩薩說有識無識。復聞眾相菩薩說有識無識。云何世尊。所言識云何為識。佛言。如空等也。種姓生菩薩復白佛言。世尊。云何如空等耶。佛言不生不滅不著斷也。種姓生菩薩白佛言。今問如來識所起。乃以空報我耶。佛言不然。我今說識非有非無。故號有識無識。種姓生菩薩言。識為有相為無相乎。佛言識亦非有相非無相也。種姓生菩薩白佛言。云何識非有相非無相乎。佛言本不有相亦非今相。故曰本識非今識。今識非本識。故曰識非有相非無相也。爾時種姓生菩薩白佛言。若使有相非識無相非識。何以故。說識識。佛言隨識所起。識起則起識滅則滅。是故非有相非無相也。佛復告族姓子。云何種姓生菩薩。汝今識有乎。答曰無也。何以故。無形無像。非今有非過去有非未來有。佛言。汝已自說識無有識。非今非未來非過去。汝今言是誰乎。答曰。欲言識耶。種姓生乎。佛言。我不問此識菩薩生。但問識為有為無。答曰。識非有非無。佛言如是如是。族姓子。爾時種姓生菩薩白佛言。云何世尊。如今日如來至真等正覺為從識說有說無。為不從識說有說無。佛言。汝以何等義而問如來。種姓生菩薩白佛言。向如來問。汝今說有識無識乎。有當來今現在過去乎。無當來今現在過去乎。我報曰無也世尊。如今世尊言亦無今當來過去識。我與如來識何所在。佛言我已先說非有識非無識。但為如來至真等正覺。以若干法覺寤眾生。云何族姓子。若善男子女人體知此法者。便能具足一切諸法。爾時有菩薩名曰力盛。即從坐起復白佛言。我亦堪任說有識無識。力盛菩薩即于佛前而說頌曰。  
　　本從十力尊　　聞此有無識 
　　賢圣八等道　　演暢無礙慧 
　　音聲各各異　　眾生界不同 
　　施惠無等想　　稱號為十力 
　　若我后成佛　　分別諸法界 
　　從一行無二　　唯愿聽說識 
　　道本從我生　　由我不生識 
　　計了無思想　　非有識無識 
　　積小至大行　　乃自致覺寤 
　　生死非可量　　神識豈可盡 
　　我今承尊神　　少欲自演說 
　　唯愿在圣顏　　得近諸佛藏  
　　爾時力盛菩薩說此偈已。便白佛言。云何世尊。若有分別如來十力不可沮壞。云何如來十力不可沮壞。一者如來發意求無上等正覺不可沮壞。是謂菩薩有識無識。復知和合彼此不見本末。是謂菩薩有識無識。觀眾生行本了自然。乃知無量本所從來。是謂菩薩有識無識。一切諸法本無有形。積由癡故便生此識。分別此癡不知所從起滅。是謂菩薩有識無識。分別眾智。有三事行本。從有明還墮四顛倒。于四顛倒了為幻化。亦不見倒亦不見非倒。是謂菩薩有識無識。復于四事觀眾生本末具足五行者尋能思惟。即成五事。若善男子女人。于本無行行無行跡。何謂為五。一者念。二者轉念。三者本。四者癡。五者無盡。是謂菩薩摩訶薩有識無識。復有識法不可思議。無或善權非人所測。有四事行。睹見諸佛剎土有生起滅。便能成就不見起滅。是謂菩薩有識無識。如來至真等正覺。觀過去當來現在。亦不見過去當來現在根本。若生五趣受五趣眾生形已。得分別五趣隨彼所入。復能分別受有形根無形根。若菩薩摩訶薩已受天根不受龍根。雖然欲受龍根便能降諸法雨。若善男子女人。得閱叉根離彼閱叉根。受阿須倫根復能具足有識無識。舍彼阿須倫根受彼干沓和根。舍彼根已便能具足有識無識。旃陀羅魔休勒人與非人亦復如是。是謂菩薩摩訶薩通盡法藏不可思議。  
無量品第十七  
　　復次善男子善女人。菩薩摩訶薩復能盡知諸佛設教有定有量無量。云何族姓子。菩薩摩訶薩諸佛世尊入此三昧。盡知諸佛所設教有量無量。盡能知一切諸佛說口行說身行說意行。或復示現游十方世界。度東方無量世界度所度界。不失東方諸佛設教。度南方無量世界度所度界。不失南方諸佛設教。度西方無量世界度所度界。不失西方諸佛設教。北方無量世界度所度界。不失北方諸佛設教。度東北方無量世界度所度界。不失東北方諸佛設教。度東南方無量世界度所度界。不失東南方諸佛設教。度西南方無量世界度所度界。不失西南方諸佛設教。度西北方無量世界度所度界。不失西北方諸佛設教。復游上方無量世界度所度界。不失上方諸佛設教。復至下方無量世界度所度界。不失下方諸佛設教。爾時世尊出廣長舌放大光明。普照無數十方世界。盡令眾會聞如來至真等正覺。說甚深設教度所度界。此有十八慧明。于是族姓子族姓女。便能具足如來設教。能使界有非界想。能使非界有界想。于彼世界說一觀法。是謂善男子女人于十八慧明成就一法。復次善男子女人。豫察未來無數世事。及知過去現在佛非佛菩薩非菩薩。是謂菩薩于十八慧明成就二法。復次善男子女人。過去無量無緣無數盡不見盡起不見起。是謂菩薩于十八慧明成就三法。復次善男子。善女人。內外分別四非常行。于中自觀身行具足者。是謂菩薩于十八慧明成就四法。復次善男子善女人。佛界無量不可思議。便能分別諸佛二事癡愛悉知性空。是謂善男子善女人于十八明慧。成就五法。復次善男子善女人。若能一一觀內外空。我非彼有彼非我有。一一知空寂而無所有。是謂善男子善女人于十八法成就六法。復次族姓子。虛空無相不可以與虛空作相。于中自分別身如彼空等者。是謂善男子善女人于十八法成就七法。復次善男子善女人。若有形無形若有聲無聲。于中分別悉無所有。是謂善男子善女人于十八法成就八法。復次善男子善女人。知七觀所生四諦圣法總持十八空行。是謂善男子善女人于十八法成就九法。復次善男子善女人。知無形法性亦在有生亦在無生。于中分別悉無所有。是謂菩薩于十八明慧成就十法。復次善男子善女人。觀無量世界知有起有滅。猶如幻師觀鏡中像。是謂菩薩于十八明慧成就十一法。復次善男子善女人。復當知七苦根本。云何為七。一者知此心不從彼出彼心亦不在此。二者彼苦心無我無人。此苦心無我無人。三者諸佛世界不可思議。如來至真等正覺盡能度彼量。四者若善男子善女人。內自思惟苦空非我。不見有身如鏡照像。五者若我受形斷十身法。亦不見十身本從我有。六者以無畏法不嬈彼受。諸有受教者意不移易。七者觀行無行本行我行未來行非有非不有非無非不無此號七苦行。是謂菩薩于十八明慧成就十二法。復次善男子善女人。觀無量空于無量空想。不自生念亦不見彼念。何以故。以無量世界空無相故。是謂菩薩于十八明慧成就十三法。復次善男子善女人。復當觀無量四苦。云何為四苦。于閻浮利內觀無量眾生諸苦原本。一者生苦。知生本末恒念胎厄。二者老苦形異色變壯意不存。三者病苦。一大增則一病增。四大增則四病增。一大滅則一病滅。四大滅則四病滅。云何族姓子病為起滅為不起滅。爾時菩薩名本滅。前白佛言。世尊。四大本滅非起滅也。佛言族姓子。云何四大本滅非起滅。答曰本無四大今生非本有。是故本滅非起滅。佛言族姓子。云何為本滅云何為起滅答曰本無有形本無有生。不見苦不見非苦。是謂本滅。所言起滅者我心現在。能令此心潛伏不起。是謂起滅。佛言云何族姓子。過去心現在心。過去心非現在心。現在心非過去心。云何本滅起滅。答曰本者無滅起者無滅。佛言族姓子。本滅起滅何由而生。答曰無生故生。爾時世尊。嘆本滅菩薩曰。善哉善哉。族姓子。乃能于如來前快作是言。所謂死苦臨欲死時。舍身受身中間停住。未知所趣當來過去現在。當于爾時神便恐怖。是謂死苦。是謂菩薩于十八明慧成就十四法。復次族姓子。若男子女人。分別無我苦空非身。具此四行便能受如來莂。云何為四。于是族姓子。若善男子善女人。計我無我非有色非無色。解了無所有者。是謂無我。若復善男子善女人。思惟法界苦無根本。說非有苦亦不有生滅。是謂分別苦無苦。如眾生無量想遍滿虛空界。遍知此想本識所生皆盡于空。是乃為空。云何為非身。所謂非身我得我分別。我無我見無見聞無聞。非有見非有聞。是謂非身。是謂菩薩于十八明慧成就十五法。復次族姓子。如我如諸佛法如與諸佛法如不異不有佛法不有如亦復不異。是謂菩薩于十八明慧成就十六法。復次族姓子。若善男子善女人。如來至真等正覺。于本行愿知等分眾生三毒多少。不見三毒三清凈法。是謂菩薩于十八明慧成就十七法。復次族姓子。若善男子善女人。自念過去無數恒沙劫。復知現在無數恒沙劫。復知當來無數恒沙劫。于中一一分別而無所有。是謂菩薩于十八明慧成就十八法。  
　　若善男子善女人。分別十八明慧在大眾中無所畏懼。猶勇健國王有所典領。諸有親附者皆承王教無有闕失。菩薩摩訶薩亦復如是。得圣慧法教以法印所封。則能備悉無量慧門。云何為無量慧門。諸佛不可思議。諸佛剎土不可思議。諸法不可思議。諸法法性不可思議。比丘僧不可思議。僧法不可思議。僧剎不可思議。如此法行復有四事。云何為四。一者本從無數經歷劫限。恒為一意而不錯謬。若有善男子善女人。守一行本知有盡無盡。知諸佛有盡無盡。乃能具足平等道行。  
　　爾時有菩薩名月光照。即從座起白佛言。世尊。我今堪任說有盡無盡諸法門行。云何菩薩摩訶薩于四法本具足五行。便能盡知如來根本。云何為四。一者在世盡知去就分別道法世法。是謂成就一法。復以無形色相定意感諸國土。于彼國土教化眾生示現無為之教。是謂善男子善女人成就二法。復次善男子女人。于己身法不自見身。能度于無量眾生。終不舍眾生法界。是謂成就三法復次善男子女人。分別如來三法行本。云何為三法行本。一者經行。可去知去可來知來可坐知坐。系意明想心不憒亂。二者坐禪。若欲詣座結加趺坐。便去眾想一意一心不轉其身。終竟禪定初不錯亂。若復興作施諸善事。所造必成無他余想。是謂于三法中成就四法。復次善男子女人。于過去當來現在。盡知當生未生已生。便能于中作師子吼不失本行之法。是謂成就五法。復次善男子女人。菩薩摩訶薩當復覺知如來三行。如來禪定非世俗禪。亦非羅漢辟支佛禪。亦非一地二地乃至十地禪。何以故。余禪有限如來禪者亦無有限。爾時世尊。告月光照菩薩曰。云何族姓子。為世俗禪為學禪為無學禪。從一地乃至十地禪。月光照菩薩白佛言。世尊。如我從如來所聞。其中諸事諸有。欲界眾生若男子女人。從初發意乃至成佛。初在道地未處菩薩位。中便得三禪有過去禪有未來禪有現在禪。是善男子善女人。雖得此三禪。正可自知身中過去身。身中未來身。身中現在身。未能知他身中過去身。未能知他身中未來身。未能知他身中現在身。如此善男子女人。云何知身中過去身。于是世尊。若坐禪時便自觀身起不凈想。便自思惟。咄我此身為磨滅法。一意一念唯知不凈。未能知其所趣。爾時善男子善女人。復自思惟。我今舍此身已當更求觀。如我今身解知無我。然知外物亦復如是。一一分別悉無所有。是謂于現在身便能思惟過去未來。復次善男子善女人。自觀己身外物已。舍此心當更求觀。我今此身悉皆分別非有非無。彼眾生者如我身不。便分別外人內過去身。咄嗟此身磨滅不久。便起不凈想已生不凈想。知外人內過去身如己無異。若善男子善女人。舍此外人內過去身已復當生觀。云何此人內過去心。為從何生為從何滅。復自思惟。且舍外人內過去心。便復思惟外人內未來心。咄哉此身為從何來為從何滅。是謂善男子女人在菩薩位者。便能具足三禪之行。佛復問月光照菩薩曰。云何學地修三禪法。月光照菩薩白佛言。若善男子善女人。已在信地名曰學人。便欲前進向所趣道。即詣六靜處若樹下冢間無事及虛空露靖。便能結加趺坐端心思惟。自欲具足三禪行法。是時善男子善女人。內自思惟。自觀內過去身本從何生復從何滅。復自思惟咄嗟此身本無所生本無所滅。善男子善女人。即舍此身已復更求觀。我今此身為從何生為從何滅。未來身者亦復然耶便自思惟。內未來身為從何生為從何滅便自生念。此內未來身亦不有生亦不有滅。是謂善男子善女人于學地內身具足三禪。云何學地觀內身于他身具足三禪。是時善男子善女人。舍此身已自觀外身。內過去身本從何生本從何滅。使自思惟。咄他內過去身。為從何生為從何滅。復自思惟。此內過去身亦不生亦不滅。復舍此已而更求觀。此內過去身已不復生已不復滅。此內未來身為從何生為從何滅。便自生念。此內未來身亦不生亦不滅。是謂善男子善女人于他身內過去未來身具足三禪。佛告月光照菩薩曰。云何無學地善男子善女人具足三禪。月光照菩薩白佛言。若善男子善女人。欲趣漏地斷無漏法。便自思惟。結加趺坐內自思惟。此內過去身為從何生為從何滅。復自思惟。此內過去身亦不生亦不滅。爾時無學善男子善女人。舍此觀已復更思惟。我今已觀內過去身。當復觀我我過去身。亦不見滅亦不見生。亦劫無有亦無生死亦無剎土。是謂善男子善女人于無學地具足三禪。世尊復問月光照菩薩曰。云何一地菩薩不盡諸行具足三禪。答曰。以無身觀觀身念。以無念本不失念行。不以聲受音響。過初菩薩地三過信地三越一切諸法是謂善男子善女人具足三禪。世尊問月光照菩薩曰。云何族姓子不見汝一地三禪乎。答曰。不見有界。是故不說。佛言。無身耶有身耶。何以故不說。答曰。有身。佛復問曰。身為法身為四大身答曰。是父母身。佛言。汝今以父母身。云何成就三禪。月光照菩薩白佛言。如我初求如來至真等正覺。坐樹王下無畏亦無恐懼心。便念三界然熾法。即自思惟。過去諸佛悉般泥洹。為能度幾所眾生過去須陀洹。過去斯陀含。過去阿那含。過去阿羅漢。過去辟支佛。復自思惟。于未來亦復如是。是謂一地菩薩具足一禪行。如我一地菩薩觀見三界。一地行本越次羅漢辟支佛上。是謂一地菩薩成就二禪。若一地善男子善女人。分別內外守身三空。演說法教無有差錯。是謂一地中成就三禪。佛復問月光照菩薩曰。汝何不說斯陀含阿那含三禪耶。答曰。若善男子善女人。已在見地便自思惟。己身內過去身內未來身亦不有此身。亦無佛想亦無法想亦不見身想。是謂內過去身具足三禪。云何內未來身具足三行。爾時斯陀含復自觀內外舍諸塵勞。于三禪地系念不忘。雖自獲證不壞自相。猶如法法自相。自分別名身句身味身。復觀外無量眾生不興佛想。成就佛想平等無二。悉令清凈不見往來無有近遠。是謂斯陀含于內未來身具足三禪。復次善男子善女人。端坐思惟以得不還道。便自分別。吾今定在受證之地。不壞諸法自然之相。審自證明。吾已過一已過二已過三不復往來。處在生死心意澹然不可移轉。是謂善男子善女人于己身觀過去。未來亦復如是。爾時世尊問月光照菩薩曰。阿那含獲過去法耶。未獲過去法耶。答曰。阿那含獲過去法未盡過去法。何謂獲過去法未盡過去法。然阿那含身在過去法在未來。是謂獲過去法未盡過去法。又復阿那含身在未來法已過去。此亦獲過去法未盡過去法。復次善男子善女人。若阿那含身未過去身未現在。法已過去法已現在前。是謂阿那含獲過去法未盡過去法。世尊復問月光照菩薩曰。斯陀含獲過去法盡過去法乎。答曰。斯陀含雖有過去身。不獲過去法不盡過去法。云何斯陀含有過去身。不獲過去法不盡過去法。答曰。斯陀含過去身已滅過去法未盡。未來法自觀已過去法亦無所有。如阿那含無過去身有過去法。是故斯陀含不爾。猶如明鏡觀其面像不如面面相見。是故斯陀含不如。阿那含識如純煉金。斯陀含識如未煉金。故有差別。佛復問。云何族姓子。如汝所言。阿那含獲過去法盡過去法。獲未來法盡未來法。已成就所未成就法耶。答曰不然。雖為煉金猶未成器。可有金名未有形像。佛言。善哉善哉。族姓子。善說此義。如阿那含無過去法盡過去法。無未來法盡未來法。如今阿羅漢獲過去法盡過去法耶。獲未來法盡未來法耶。答曰。獲過去法未盡過去法。獲未來法未盡未來法。是故有差別。爾時世尊問月光照菩薩曰。云何二地菩薩具足三禪行。答曰。猶如二地菩薩發無上至真等正覺。不見內身不見外身。系念在前便自思惟。我今內身有內過去身耶。無內過去身耶。有內未來身耶。無內未來身耶。舍此觀已復更思惟。我今已無內身已無外身。云何于內身求內過去身求內未來身。是謂二地菩薩于己內外身具足三禪。爾時二地菩薩復作是念。我今于內外身悉皆分別。當復次觀他內外身法與我有異不乎。轉自前進觀他內外身有過去身耶。無過去身耶。有未來身耶。無未來身耶。是善男子善女人在二地者。于他觀過去身無過去身。于他觀未來身無未來身。是謂二地善男子善女人于他過去身成就三禪。世尊復問月光照菩薩曰。云何三地善男子善女人于三地中成就三禪。答曰。若三地善男子善女人端坐思惟。于內觀過去身。有過去身耶。無過去身耶。于內觀未來身。有未來身耶。無未來身耶。復自思惟。我無初地內過去身不。過去身亦復無初地內未來身不。未來身亦復無初地他內過去身不。過去身亦復無初地他內未來身不。未來身復觀二地內觀過去身。有過去身耶。無過去身耶內觀未來身。有未來身耶。無未來身耶。復自思惟。我無二地內過去身不。過去身亦復無二地內未來身不。未來身亦復無二地他內過去身不。過去身亦復無二地他內未來身不。未來身如我今觀我三地中內過去身無內過去身。復自觀內未來身無內未來身。自于地中觀他內過去身無他內過去身。觀他內未來身無他內未來身。況當我有身無身乎。是謂善男子善女人于三地中具足三禪。爾時世尊復問月光照菩薩曰。云何善男子善女人于四地中具足三禪。答曰若四地善男子善女人端坐思惟。于內觀過去身。有過去身耶。無過去身耶。于內觀未來身。有未來身耶。無未來身耶。復自思惟。我無初地二地三地過去身亦無未來身。何況當有四地內過去身。四地內無過去身。四地內未來身四地內無未來身。是謂善男子善女人于四地中成就三禪。爾時世尊復問月光照菩薩曰。云何五地善男子善女人于五地中具足三禪。答曰。若五地善男子善女人端坐思惟。內觀過去身。有過去身耶。無過去身耶。內觀未來身。有未來身耶。無未來身耶。復自思惟。我今已舍一地二地乃至四地。于四地中于內觀過去身無過去身。于內觀未來身無未來身。復舍此已觀他內過去身無過去身。觀他內未來身無未來身。況我于五地于內有過去身無過去身。于他觀未來身無未來身。是謂善男子善女人于五地中具足三禪。世尊復問月光照菩薩曰。云何六地善男子善女人于六地中具足三禪。答曰。若六地善男子善女人端坐思惟。觀我無身于無我身中觀內。有過去身耶。無過去身耶。于內觀未來身。有未來身耶。無未來身耶。是謂六地善男子善女人于六地中成就三禪。六地善男子善女人舍無我身已。于他觀內。有過去身耶。無過去身耶。于他觀內。有未來身耶。無未來身耶。復自思惟。于他內觀過去身無過去身。于他內觀未來身無未來身。是謂善男子善女人于六地中成就三禪。佛復問月光照菩薩曰。七地善男子善女人云何于七地中成就三禪。答曰。若善男子善女人。在閑靜處端坐思惟。觀內過去身。有過去身耶。無過去身耶。復觀內未來身。有未來身耶。無未來身耶。善男子善女人復作是念。我今已舍一地。內過去身無過去身。內未來身無未來身。乃至六地內過去身無內過去身。內未來身無未來身。云何當于七地中有內過去身無內過去身。有內未來身無內未來身。是謂善男子善女人于七地中成就三禪。佛復問月光照曰。云何善男子善女人于七地中觀他內過去身不過去身。他內未來身不未來身乎。答曰。善男子女人觀他內過去身非有他內過去身。觀他內未來身非有他內未來身。佛言。止止族姓子。非汝境界。何以故。七地善男子善女人。觀他內過去身亦不有他內過去身。唯無有他內未來身。汝何以故說。善男子善女人于七地中成就他內未來身。月光照菩薩復白佛言。如我觀他內未來身非有非無。是故說成就。佛復問月光照菩薩曰。云何八地善男子善女人于八地中成就三禪。答曰。若善男子善女人端坐思惟。觀內過去身無內過去身。觀內未來身無內未來身。觀他內過去身無內過去身。觀他內未來身無內未來身。或時善男子善女人。自觀內過去身時非有非無猶如虛空。未能滅內未來身。或時觀內未來身時。未能滅內過去身。或時觀他內過去身時。未能滅他內未來身。觀他內未來身時。未能滅他內過去身。是謂善男子善女人于八地中成就三禪。佛復問月光照菩薩曰。云何九地善男子善女人于九地中成就三禪。答曰。若善男子善女人端坐思惟。觀內有過去身耶。無過去身耶。自觀內未來身。有未來身耶。無未來身耶。善男子善女人舍此觀已。復觀他內過去身。有過去身耶。無過去身耶。觀他內未來身。有內未來身耶。無內未來身耶。舍此觀已復作是思惟。我本無內過去身無過去身。本無內未來身無未來身。何況當有他外過去身無過去身。他外未來身無未來身。執心牢固不舍本誓。是謂善男子善女人于九地中成就三禪。復次九地善男子善女人。當復修三禪行至坐道場而不違失。云何為三。一者觀。二者行。三者本。若成就三禪者。便能具足得至道場。云何為觀分別法界知眾根本莊嚴眾相。是謂為觀。云何為行。往詣佛樹現身色相諸漏已盡。不為塵垢之所染污。諸佛如來之所常行四非常法。是謂為行。云何為本。菩薩摩訶薩自念。我今弘誓已備。當使眾生備此弘誓。是謂為本。善男子善女人具此三行者。便能具足得至道場。復次善男子善女人。復當具三禪得至道場。云何為三。一者空空。二者空想。三者空識。若具此三空者。便能具足得至道場。云何為空空。所謂空者。觀內法空外法空。觀一世界二世界乃至無數阿僧祇世界。是謂為空法。云何為空想。便入定意盡觀世界。亦不生念有空無空有我無我。是謂為空想。何謂空識。入定意時復作是觀。吾今以眾生念更無他想。當凈眾生如我無異。然此眾生有無量識。吾今當以何識化彼眾識。吾今當以空識令此世界皆悉如空。令彼眾生分別識著。是謂善男子善女人于九地中具此三禪。復有三法所可修行。云何為三。一者分別世界。二者分別眾生界。三者分別第一義。若修此三法者。便能進趣道場而無所畏。云何分別世界。盡能遍觀一切諸界。有清凈者不清凈者。皆悉了知亦無錯謬。隨意選擇修治佛土。是謂世界。云何眾生界。復當遍觀一切眾生。常以權便而教化之。不舍弘誓曠大之心。經歷劫數不以為難。是謂善男子善女人成就眾生界。云何成就第一義。一一分別眾生義趣悉歸于空。無我人壽命亦無一二。至一切法亦復如是。是謂分別第一義也。若善男子善女人成就三法者。便能具足進趣道場。復有三神足法。云何為三。一者神足知過去法。二者神足知未來法。三者神足知現在法。若善男子善女人具此三法者。便能具足得至道場。云何神足知過去法于是九地善男子善女人知過去法如虛空想。分別過去眾生有欲怒癡染污心者。無欲怒癡不染污心者。一一分別而無所著。是謂神足知過去法。云何神足知未來法。于是九地善男子善女人知未來受形眾生。有欲怒癡染污心者。無欲怒癡不染污心者。一一分別而無所著。是謂神足知未來法。復次九地善男子善女人知現在一切眾生有欲怒癡染污心者。無欲怒癡不染污心者。一一分別而無所著。是謂神足知現在法。是謂九地成就三法進趣道場。復次九地善男子善女人復有三法得至道場。云何為三。一者身凈。二者口凈。三者意凈。具此三法得至道場。云何身凈。身已越過無量德行。本行已滅更不造身行。身身通達無所掛礙。是謂九地菩薩身凈。云何口凈。出無量教未曾虧損甚深妙藏。是謂口凈。云何意凈。除去染著不受塵垢。是謂意凈。爾時月光照菩薩便說斯偈。  
　　身凈無瑕穢　　內外無所染 
　　德高無等侶　　永滅欲怒名 
　　口凈演諸教　　不漏諸過失 
　　乃至取滅度　　口教無有窮 
　　意凈除貪著　　慈愍無增減 
　　受生無量中　　覺寤不寤者 
　　九地過法界　　非有亦不無 
　　此等善男子　　已入如來境 
　　我本無量世　　勤學追師侶 
　　由未履此行　　況余墜落者 
　　守行無所著　　積一得作佛 
　　行過出三界　　人中師子吼  
　　是謂九地善男子善女人成就三法。  
菩薩瓔珞經卷第九 無量品第十七之余  
　　佛告。善男子善女人奉持修習三禪行者。便獲具足諸善功德。游諸佛國供養承事諸佛世尊。爾時世尊在大眾中便說斯偈。  
　　過去恒沙佛　　皆由三禪法 
　　無相不愿法　　乃應圣律行 
　　三禪根本法　　自致得泥洹 
　　正使無量誦　　未能盡其法 
　　若使一士夫　　住壽無量劫 
　　于中欲宣說　　不盡三禪本 
　　自觀過去識　　非意所能宣 
　　未來識亦然　　非有非無識 
　　無形不可見　　然種生死病 
　　思惟九地法　　后乃得覺寤 
　　梵行清凈法　　擁護如來教 
　　欲一一分別　　未暢如來身 
　　三世無等尊　　破有諸欲網 
　　牽連諸縛著　　永盡而無余 
　　觀世諸有變　　生生不常停 
　　況欲知識本　　現身六窠窟 
　　本我不造有　　染有乃生垢 
　　皆由三禪法　　乃坐道樹下 
　　若有族姓子　　施心欲量計 
　　分別如來身　　來悉如毫毛 
　　過去諸法界　　一一不思議 
　　斯由此三禪　　乃得稱名號 
　　若欲計識本　　分別非有法 
　　所趣無數變　　乃應三禪行 
　　我生既自安　　亦能安眾人 
　　然人思想多　　我導引使知 
　　我從本等定　　行觀覺三禪 
　　非有地識想　　超越過去行 
　　生本從我人　　流轉趣五道 
　　能盡一生垢　　乃謂應三禪 
　　究竟有三法　　審鑒本染要 
　　二為現在慧　　道觀是謂三 
　　能盡此義趣　　三禪無量行 
　　此亦不可思　　究盡三法行 
　　又知恩愛本　　漸漸轉入定 
　　既自從師受　　后乃成道覺 
　　或現三千世　　如人掌觀珠 
　　一一入凈觀　　洗浴諸塵勞 
　　若人圖度定　　欲以斗斛量 
　　雖可建此心　　豈當有此理 
　　心念無邊涯　　生生無有息 
　　如水趣于海　　不見有增減 
　　況人欲得量　　心之本根原 
　　欲尋心所念　　豈當有此理 
　　圣人所以降　　示現出于世 
　　故欲量度空　　令知斛斗量 
　　分別念生生　　前后及中間 
　　一一悉能知　　斷種生死本 
　　人心非一類　　造行若干種 
　　自墜墮本際　　遂自陷于淵 
　　過去諸恒沙　　諸法悉同等 
　　皆由三禪行　　得成無上道 
　　將來諸如來　　亦當執此行 
　　安處諸眾生　　俱同成道覺 
　　如我今成佛　　王此諸世界 
　　亦由三世慧　　得成無上道  
　　爾時世尊說此偈已。便告善男子善女人。過去無數恒沙劫中有佛出現。名曰見無如來至真等正覺明行成為善逝世間解無上士道法御天人師號佛世尊。亦于此處成佛時有國王名曰吉滿。于此治化人民熾盛。五谷豐熟七寶成就。所謂七寶者。珠寶輪寶玉女寶馬寶象寶典藏寶典兵寶。復有千子多伎勇捍六藝備具。爾時吉滿大王。年既衰末。欲舍王位。從彼如來至真等正覺凈修梵行。即授王位與第一太子。便詣見無佛所。求修梵行追尋彼佛十二年中修此三禪。時猶未解一句之義。復從彼佛去世已來。中間二十大劫無佛。后有佛出復詣彼佛修于梵行。如是經歷十二億那術諸佛。一一諸佛所凈修梵行。復從彼來供養無數諸佛。久久后乃遇光明如來至真等正覺。從彼受三禪慧至今方乃得之。佛告諸來會者。爾時吉滿國王者豈異人乎。莫造斯觀。何以故。爾時吉滿國王今我釋迦文佛。如來至真等正覺。是從彼已來今乃獲此三禪。本行自致成佛坐于道場。爾時世尊。復說頌曰。  
　　念我積功德　　經歷無數佛 
　　遭遇諸塵勞　　未能自拔濟 
　　其間復供養　　恒沙無數佛 
　　妻子國財施　　未獲此三法 
　　后遇光明尊　　始得此尊慧 
　　其間修凈行　　始寤三禪法 
　　澹然無憂畏　　無生無染污 
　　眾相自嚴飾　　故號人中尊 
　　由我平等慧　　不起眾想著 
　　化此天世人　　典領三界尊  
　　爾時世尊說此偈已。時座上百千億眾生皆發無上正真道意。復有諸天世人隨所念道各自成就。爾時有菩薩名曰凈。白佛言。夫轉輪圣王典四天下。便能具足七寶。然后乃名為轉輪圣王。如來至真等正覺有七法度無極。然后乃名為至真等正覺。今問如來七法為有形為無形。佛言。止止族姓子。吾今解汝機辯。如族姓子所問。如來七法則無有形。何以故。此法甚深不可窮盡。但為眾生故現有窮盡。然此七法無有窮盡。爾時凈菩薩白佛言。轉輪七寶復有形耶。無有形耶。佛言。亦有形有情。亦有形亦無情。云何有形有情。玉女寶象寶馬寶典藏寶典兵寶。是為有形有情。云何有形無情。輪寶珠寶。是為有形無情。爾時凈菩薩白佛言。世尊。如轉輪圣王在天之坐。意有所念尋念即至。爾時有形有情王念便至。為有情而至無情而至。佛言。此雖有情王念便至。非彼知王意至。凈菩薩白佛言。彼雖有情何異輪寶珠寶乎。佛言。云何族姓子。輪寶珠寶亦由念至。然此二者。有音響言教不乎。凈菩薩言。無有言教。佛言。如是族姓子。雖有情以念故則至。不取言教。凈菩薩復白佛言。云何世尊。若轉輪圣王心念便至。欲使輪寶珠寶有言教者得不乎。佛言得。何以故。轉輪王威力使然便有言教。凈菩薩言。轉輪圣王非通非感。云何使無情而有言教。佛言。轉輪圣王得世俗通。能使世物如念所應。但未能使有情之物令至無情。凈菩薩復言。云何使有情之物令至無情。佛言。族姓子。今當為汝一一分別。有情之物令至無情。無情之物令至有情。善思念之今當為汝說。如轉輪圣王觀彼有形有情眾生。愛而樂者未能舍離。欲使永存終無變易。自念己身受王圣位。但睹其福不睹磨滅。是謂無形之物欲使有情。如善男子善女人已成道跡。恒自思惟。我今舍故不復愛樂。欲滅此形無染于識。是謂有形而滅于情。佛言。族姓子。如四法界。一法界增諸界有損。諸界悉增一界有損。此由有情而增。不由無情而增。凈菩薩復白佛言。如世尊言。我今當說有情至無情。無情至有情。今如來但說有情至無情。不聞如來說無情至有情。佛言。善哉善哉。族姓子。今發汝問者皆佛威神。我今反問汝。當一一報我。云何族姓子。若有善男子善女人。初在學地成就學法七無漏觀。是時復有凡夫過去當來現在心不乎。答曰。無也世尊。佛言。如是如是。族姓子。是謂無情于有情。佛復問凈菩薩。云何族姓子。如今無學修九清凈道。爾時復有七無漏觀不乎。答曰。無也世尊。佛復言。族姓子。不退轉菩薩得虛空觀修十六圣行。爾時無學修九清凈道不乎。答曰。不也世尊。佛言。如是如是族姓子。是謂無情于有情。佛復問。云何族姓子。如今八住菩薩得佛形相獲三十二圣諦。爾時復有九清凈道不乎。答曰。無也世尊。佛言。如是如是族姓子。是謂無情于有情。佛復問凈菩薩曰。云何族姓子。九地菩薩。爾時復有三十二圣諦不乎。答曰。無也世尊。佛言。如是如是族姓子。是謂無情于有情。佛復問凈菩薩曰。云何族姓子。如今如來至真等正覺最后降伏十四諸塵垢。爾時復有三禪行不乎。答曰。無也世尊。佛言。如是如是族姓子。是謂無情于有情。佛復告凈菩薩。今已為汝說有情于無情無情于有情。便能具足如來道教。上菩薩位進趣道場。猶如月光眾星中明普曜一切莫不蒙照。菩薩摩訶薩具此有情于無情。無情于有情者。便能具足如來圣行。身黃金色眾德巍巍。猶紫磨金山眾智自在。爾時凈菩薩白佛言。世尊。今日如來至真等正覺。有情于無情耶。無情于有情耶。爾時世尊。聞凈菩薩問此義已。便放身支節光明普照無量諸佛剎土。盡令金色還攝光明。便告凈菩薩曰。善哉善哉。族姓子。今以無相之法而問如來此義。如來至真等正覺已過九地故。有情于無情至成得佛乃至道場。是謂無情于有情。何以故。皆由眾生有想著故。爾時凈菩薩復白佛言。如世尊所說。以眾生故無情于有情。如來今日未離耶佛言。已離。雖處亦不染。又問云何世尊。如來別情乃使無情于有情。唯有無情于有情耶。佛言。族姓子。如來無復別情。更有無情于有情。但以第一義故。無情于有情。凈菩薩復問。云何于無情云何于有情。佛言。族姓子。我無辟支佛阿羅漢心。然有慈悲喜護。是謂無情于有情。凈菩薩言。如來今日無情于有情。頗有無情于無情乎。佛言有。凈菩薩問曰。何者是。佛言。我今心滅托在無為。是謂無情于無情。凈菩薩問曰。無為亦有情無情亦有情名假號耶。云何世尊言我今心滅托在無為。佛言。族姓子。如是如是。如汝所言。一切諸法皆悉假號。是亦有情于無情。無情于有情。凈菩薩復白佛言。如世尊所說。諸法亂諸法不定諸法無常。云何于假號法中。復說無情于有情。有情于無情。佛言。云何族姓子。我今當以第一義問汝。汝當以一一報我。汝今有情耶無情耶。答曰。有情。佛言。汝情何所立。答曰。立于無情。佛言。汝今有情。云何立于無情。答曰。舍有趣無故立于無情。佛言。無情既無為何所立。答曰。立無所立。佛言。汝今用何等法立無所立。答曰。我今不見有情不見無情。故立無所立。佛言。族姓子。汝言一切諸法假號。云何于假號法中。說有情于無情。說無情于有情。若當爾者。諸法亂諸法不定諸法無常。汝今復說。亦不有情亦不無情故立無所立。爾時凈菩薩默然不報。佛言。族姓子。汝觀何等義默然不報。凈菩薩言。我觀第一義中無言無說故默然耳。佛言。如是如是。族姓子。一切諸法皆悉假號。于假號法中非真非有。以染污心故眾生不達。各自稱說此是泥洹此是生死。以第一義清凈觀者亦無泥洹亦無生死。爾時世尊便說斯偈。  
　　一切諸法界　　本無無所有 
　　生死不達觀　　謂為法自爾 
　　經歷三世俗　　進求菩薩道 
　　退轉如恒沙　　豈有達本無 
　　十力哀現世　　愍念群品等 
　　為演假號法　　令知至道明 
　　解脫無等侶　　速疾演法音 
　　無量眾生類　　充以法甘露 
　　大道無形像　　非有情無情 
　　但生染污心　　不獲三禪本 
　　若欲修習本　　清凈七無漏 
　　宣暢九凈地　　是謂趣道門 
　　初欲趣道場　　系著十四心 
　　得佛乃當滅　　然后成道果 
　　十六諸圣諦　　菩薩諸法印 
　　授莂甘露慧　　因號為如來 
　　三十二法本　　菩薩神通慧 
　　消滅三世患　　漸至于泥洹 
　　夫欲求佛道　　莊嚴佛剎土 
　　聲遍十方世　　修禪乃得獲 
　　無漏三禪行　　諸佛深奧藏 
　　為眾生立誓　　為說無死法 
　　行盡不造行　　果亦無果報 
　　道從平等慧　　心一無邪念 
　　四信如來寶　　六種為世塵 
　　七覺清凈鬘　　八道具乃成 
　　世俗五通道　　如鳥逝虛空 
　　系命在地大　　不免生死難 
　　六通大乘道　　游戲虛空淵 
　　至竟不退轉　　斯安非有余 
　　慧觀達清凈　　悉照闇冥中 
　　無著亦不染　　故號為天尊 
　　道生不自生　　因緣乃有道 
　　法法不自知　　虛寂何為道 
　　人本處生死　　流浪不自覺 
　　精進不懈怠　　漸漸應圣律 
　　心珠素自明　　不假外光明 
　　日月有五翳　　何能有所照 
　　佛本行清凈　　心慧無瑕塵 
　　自濟復濟彼　　所至無掛礙 
　　能斷諸悕望　　蠲除諸縛著 
　　照以諸法光　　莫知愚冥闇 
　　泥洹性清凈　　不見有往還 
　　深微不可睹　　澹然不變易 
　　入禪一定意　　感動諸十方 
　　神足道力強　　八等不虧損 
　　所以發弘誓　　雨淚愍眾生 
　　咸念代受苦　　此為實奇特 
　　人不計無常　　貪著三界榮 
　　如風吹落葉　　流轉隨所趣 
　　虛空無邊際　　道行亦無邊 
　　空報以音響　　虛寂無根本 
　　人本出母胎　　隨行染五趣 
　　善惡追人形　　如影隨其身 
　　若能滅五陰　　神識還歸空 
　　不復生老死　　是處實快樂 
　　若知諸佛藏　　深奧不可睹 
　　越界超三世　　顧眄生死岸 
　　本我為愚惑　　入此然熾鑊 
　　今得離此災　　游戲清凈淵 
　　我今雖免苦　　自離彼不離 
　　獨善非弘誓　　何必取滅度 
　　復來還現生　　權化處塵勞 
　　曠濟無有涯　　不厭劫數期 
　　日度如恒沙　　如己無等侶 
　　不計如毫厘　　宣暢自功勛 
　　不念度者近　　未度者為遠 
　　心識澹然一　　至竟無掛礙 
　　色相是身具　　容好無雙比 
　　諸根遂純熟　　乃至為大喜 
　　利根具足行　　覺寤猶復漸 
　　會值愚癡者　　此乃甚為難 
　　菩薩入定意　　不念有無想 
　　獨步無所畏　　德過諸山岳 
　　行者有五品　　進退中間法 
　　立志如安明　　心堅不可動 
　　六度大神慧　　神足通往來 
　　法界無三念　　故能轉法輪 
　　本積無量善　　自致仁中圣 
　　道等無三本　　心計內外凈 
　　性行有若干　　行法無有異 
　　但為世辯者　　分別有差品 
　　過行有累劫　　未曾起想念 
　　故游心無疆　　虛空無有滯 
　　地為至誠本　　能忍穢不穢 
　　慧心所含容　　不見度不度 
　　圣人行甚奇　　能忍此眾苦 
　　億劫行功德　　乃成一法本 
　　三定空無相　　無愿行諸法 
　　眾智十力慧　　超越無生處 
　　本修音響慧　　八聲甚凈妙 
　　分別五陰行　　蠲除思想貪 
　　沉湮生死本　　不求出要路 
　　三本不舍本　　乃出于道要 
　　自識宿命通　　法身不思議 
　　壞有成無等　　是力不可沮 
　　虛空無量界　　非一非二三 
　　隨行本誓愿　　凈修眾妙道 
　　生死滓濁法　　愚士所貪樂 
　　慧觀無染著　　永除愚惑法 
　　菩薩樂寂靜　　思惟無量法 
　　現在不生滅　　非有非不有 
　　自識宿命智　　觀本生死根 
　　如人臨江海　　爾乃戰栗懼 
　　弘誓度無極　　平正道地行 
　　坐臥入深藏　　常離穢污行 
　　地水火風空　　神識猗著住 
　　欲求禪窟處　　不知神識趣 
　　人亦信復然　　因緣共合會 
　　識離四大空　　不知各所趣 
　　法海無有涯　　受入內外塵 
　　本性自清凈　　不識別污染 
　　大道本無法　　觀法內外凈 
　　不念去來今　　世智無等雙 
　　曉眾一切音　　有量無量法 
　　劫數磨滅法　　豈有常存者 
　　能斷眾生厄　　永離四魔地 
　　貪嫉本無性　　爾乃應凈觀 
　　本坐樹王下　　初夜中亦然 
　　一心一意止　　定意無復亂 
　　七日體不傾　　咸察三世法 
　　滅一無復一　　從是乃覺寤 
　　今既得成佛　　愍念未度者 
　　興轉無上法　　在于鹿野苑 
　　先說四明慧　　苦習盡道慧 
　　為未覺寤者　　三說乃成就 
　　一切無量眾　　初聞甘露法 
　　皆得無生心　　無復有生滅 
　　雖現于此生　　神游無量界 
　　在在轉法輪　　處處現變化 
　　于此現作佛　　十月處母胎 
　　圣人無塵垢　　不耽在五欲 
　　是故精進學　　念離有無識 
　　體性行自然　　不毀于法界 
　　過者不可量　　來者亦無盡 
　　現在復變易　　神識為所在 
　　識為生死本　　流浪無窮已 
　　欲至無為岸　　三禪為第一 
　　愿得無色法　　染以無形服 
　　于無自娛樂　　不愿處三有 
　　念我本牢誓　　為本際眾生 
　　故復隨俗人　　不闕弘誓心 
　　菩薩行三本　　互有勝負心 
　　我今乃自達　　為精進中最 
　　如來所現變　　無有能思量 
　　或處巖石間　　寂默無言說 
　　分別內六塵　　無我無人想 
　　外法亦當爾　　常想非常想 
　　吾從初發意　　立行不為己 
　　今雖得先寤　　豈不為余者 
　　所以力勤學　　恐負本所愿 
　　故度未度者　　是謂如來誓 
　　佛本初發愿　　不念劫數難 
　　雖處于塵欲　　此苦亦不久 
　　正法本無一　　差品有三號 
　　道如日月照　　無有高下心 
　　一智及一慧　　本從一愿成 
　　我今不舍一　　故號第一尊 
　　二觀從一法　　從念過三苦 
　　本無苦境界　　法身自分別 
　　菩薩執權慧　　教人無法想 
　　真人意常凈　　不念起無起 
　　恒以大慈心　　不念眾生闕 
　　由是自瓔珞　　法義具足慧 
　　道本自無我　　此出眾生口 
　　不可為眾生　　說本自無我 
　　今當說有行　　漸令見道跡 
　　令知無常想　　久當自覺寤 
　　在世修圣行　　終不失義本 
　　不以文字故　　顯現于世人 
　　從諸佛受教　　游戲諸定意 
　　人中神龍步　　獲四無所畏 
　　如來別有諦　　一一不思議 
　　無猗無所染　　故號人中尊 
　　凡人學世典　　齊可至無想 
　　不如一句義　　不與生死處  
　　爾時世尊說此偈已。云何族姓子。審解此義有情無情不乎。答曰如是。世尊。實無等倫。若有善男子善女人。諷誦受持有情于無情無情于有情義者。便能具足一切諸法。何以故。諸佛世尊一切賢圣皆由此義而得成佛。自今已后我等善男子善女人。皆當擁護是善男子善女人。受持諷誦有情于無情無情于有情者。何以故。如我所觀如來所說。過去當來今現在佛。皆由此義而得成就。我等亦當逮此法義。爾時有菩薩名曰無觀。即從座起偏露右臂叉手長跪。白佛言。世尊。我等八人于此賢劫中。當擁護是善男子善女人受持諷誦是句義者。便當獲十功德福。云何為十。一者得無形相法。二者深入法藏。三者辯才第一。四者得無量法。五者獲捷疾智。六者不舍弘誓心。七者定意自在。八者逆知眾生念。九者立無生心。十者行本自然。若善男子善女人受持諷誦此句義者。便當獲十功德。若使三千大千剎土滿中善男子善女人。皆令成就得菩薩道故。不如是善男子善女人受持諷誦此一句義。何以故。諸善功德皆由是生。爾時世尊告凈菩薩。云何族姓子。令三千大千剎土眾生盡為釋提桓因。其功德福寧為多不。凈菩薩白言。甚多甚多世尊。佛言。故不如立信善男子善女人修三禪本。其功德福甚多甚多。佛言。云何族姓子。若三千大千剎土眾生盡為梵天。一一梵天神德無量。其功德福寧為多不。凈菩薩白佛言。甚多甚多世尊佛言。故不如一地菩薩摩訶薩修三禪行。其功德福不可稱量。不可以譬喻為比。佛復告凈菩薩曰。云何族姓子。若善男子善女人已在一地得菩薩號。遍滿三千大千世界。其功德福寧為多不。凈菩薩白佛言。甚多甚多世尊。佛言。故不如二地菩薩摩訶薩修三禪行其功德福不可稱量。何以故。二地三禪行非一地所能及。佛復告凈菩薩曰。云何族姓子。若二地菩薩皆令成就。遍滿三千大千世界。其功德福寧為多不。凈菩薩白佛言。甚多甚多世尊。佛言。故不如三地菩薩摩訶薩修三禪行。其功德福不可稱量。何以故。三地菩薩非二地所及。佛復告凈菩薩曰。云何族姓子。若三地菩薩摩訶薩具足三禪。遍滿三千大千世界。其功德福寧為多不。凈菩薩白佛言。甚多甚多世尊。佛言。故不如四地菩薩摩訶薩修三禪行。其功德福不可稱量。何以故。四地三禪非三地三禪所及。佛復告凈菩薩曰。云何族姓子。四地菩薩摩訶薩具足三禪。遍滿三千大千世界。其功德福寧為多不。凈菩薩白佛言。甚多甚多世尊。佛言。故不如五地菩薩修三禪行。其功德福不可稱量。何以故。五地三禪非四地三禪所及。佛復告凈菩薩曰。云何族姓子若五地菩薩摩訶薩具足三禪。遍滿三千大千世界。其功德福寧為多不。凈菩薩白佛言。甚多甚多世尊。佛言。故不如六地菩薩修三禪行。其功德福不可稱量。何以故。六地三禪非五地三禪所及。佛復告凈菩薩曰。云何族姓子。六地菩薩具足三禪。遍滿三千大千世界。其功德福寧為多不。凈菩薩白佛言。甚多甚多世尊。佛言。故不如七地菩薩修三禪行。其功德福不可稱量。何以故。七地三禪。非六地三禪所及。佛復告凈菩薩曰。云何族姓子。若七地菩薩具足三禪。遍滿三千大千世界。其功德福寧為多不。凈菩薩白佛言。甚多甚多世尊。佛言。故不如八地菩薩修三禪行。其功德福不可稱量。何以故。八地三禪非七地三禪所及。佛復告凈菩薩曰。云何族姓子。九地菩薩具足三禪。遍滿三千大千世界。其功德福寧為多不。凈菩薩白佛言。甚多甚多世尊。佛言。故不如十地菩薩摩訶薩修三禪行。其功德福不可稱量。何以故。十地三禪非九地三禪所及。佛復告凈菩薩曰。云何族姓子。十地菩薩具足三禪。遍滿三千大千世界。其功德福寧為多不。凈菩薩白佛言。甚多甚多世尊。佛言。故不如一生補處菩薩摩訶薩。何以故。一生補處三禪非十住三禪所及。佛復告凈菩薩曰。云何族姓子。一生補處菩薩修三禪行。遍滿三千大千世界。云何族姓子。其功德福寧為多不。凈菩薩白佛言。甚多甚多世尊。佛言。故不如如來至真等正覺須臾之間念三禪得其功德。其功德福不可稱量。一切諸佛世尊由是三禪而得具足一切諸法。爾時世尊便說斯偈。  
　　三禪諸佛母　　出生一切法 
　　拔濟眾生苦　　得為人中尊 
　　十地菩薩種　　所獲禪不同 
　　本慧無若干　　息心為第一 
　　現在十六法　　于中自娛樂 
　　不猗三毒本　　乃應十句義 
　　超越無量界　　不失本觀行 
　　度脫諸眾生　　是謂三禪行 
　　諸法如夢幻　　非有非不有 
　　盡化一切類　　是謂三禪行 
　　雖未在十地　　能施作佛事 
　　能現種種變　　是謂三禪行 
　　無等十二輪　　暢演本無行 
　　受入諸根本　　是謂三禪行 
　　生死無有量　　不滯三有道 
　　識神自然轉　　是謂三禪行 
　　人既知非常　　不著世榮寵 
　　真人斷彼此　　是謂三禪行 
　　有情非有情　　無情亦復然 
　　道行過三界　　是謂三禪行 
　　生死本無兆　　因緣有諸法 
　　彼彼不相知　　是謂三禪行 
　　慈愍普育養　　不著身想本 
　　法性無高下　　是謂三禪行 
　　菩薩根本行　　惟空無相愿 
　　得趣泥洹門　　是謂三禪行 
　　道從四等心　　弘誓不可動 
　　十慧超眾道　　是謂三禪行 
　　具檀度無極　　拯濟下劣人 
　　隨所充其念　　是謂三禪行 
　　守戒無所犯　　如護吉祥瓶 
　　念念不雜想　　是謂三禪行 
　　忍辱行之本　　受對心不變 
　　無想如虛空　　是謂三禪行 
　　無數劫精進　　終不懷懈怠 
　　教訓眾生類　　是謂三禪行 
　　正受三禪行　　一意念不變 
　　感動十方界　　是謂三禪行 
　　智慧大海淵　　平等無有二 
　　蠲除諸妄想　　是謂三禪行 
　　善權無方法　　變現無有量 
　　不計有貴賤　　是謂三禪行  
　　爾時世尊說此偈已。百千億眾生皆發無上心。得三禪行。  
菩薩瓔珞經卷第十 隨行品第十八  
　　爾時天龍鬼神阿須倫迦留羅旃陀羅摩休勒人與非人。及諸菩薩摩訶薩。比丘比丘尼優婆塞優婆夷。各自生念我等欲觀如來神智變化無量。游諸世界還復故處無覺知者。時有梵天名曰尊復尊。從他方佛剎來。行過三禪無所復畏。即從座起偏露右臂。叉手長跪而作頌曰。  
　　天尊三達智　　悉觀三世本 
　　斷惑去狐疑　　為現神智道 
　　如爾性自然　　行過超三有 
　　菩薩瓔珞慧　　為總何等行 
　　道樹諸法本　　無生心第一 
　　自寤無師受　　為隨何行得 
　　超越下劣地　　上慕菩薩道 
　　宣暢四要法　　梵行清凈本 
　　天世眾生類　　念念各不同 
　　滅想令不起　　何由而得成 
　　法界本自空　　受慧有若干 
　　一行得作佛　　復由何等辦 
　　生死十二海　　流轉尚不停 
　　佛慧無邊際　　尋究而度之 
　　道本從一相　　斷滅無所生 
　　觀外身塵勞　　內法亦復然 
　　來處去此遠　　愿樂欲聞法 
　　唯尊一一演　　永令無塵湮  
　　爾時世尊告尊復尊曰。善哉善哉族姓子。能于如來前而問斯義。今當以偈一一分別。  
　　本從無數世　　親近善知識 
　　不見本末空　　是謂隨行得 
　　思惟無量法　　分別本末空 
　　道果不染污　　是謂隨行得 
　　所念不處邪　　不離正法本 
　　一相本自寂　　是謂隨行得 
　　十力王三千　　永度彼此岸 
　　修行本無法　　消滅五陰苦 
　　慧明所照處　　上徹空無際 
　　善化隨本教　　是謂隨行得 
　　空性澹然安　　無愿相亦然 
　　三定等有伴　　是謂隨行得 
　　當其入定時　　諸法無所有 
　　舍身染一身　　是謂隨行得 
　　諸佛法不異　　分別隨其人 
　　過去已滅行　　豈復有根兆 
　　人智所修習　　守信為權法 
　　自滅吾我想　　是謂隨行得 
　　從久遠以來　　眾生染著有 
　　有竟不自知　　豈識無想法 
　　但為大圣人　　分別隨其類 
　　導引以正要　　是謂隨行得 
　　劫數亦不難　　令可如彈指 
　　難寤癡惑人　　就善乃為難 
　　一身復一身　　經歷億萬垓 
　　愍以無念想　　不度終不舍 
　　行本由自然　　利鈍各有品 
　　今蒙大光明　　是謂隨行得 
　　本我自造行　　今復受其報 
　　行盡無三界　　獨立無所猗 
　　人想眾常想　　非是圣律教 
　　能舍彼此想　　是謂隨行得 
　　計身本自無　　況有識神念 
　　愚惑眾生類　　初不能舍離 
　　道忍有五行　　初念中亦然 
　　思惟不凈觀　　是謂隨行得 
　　身凈無瑕垢　　終不造邪業 
　　所以口真誠　　由本無欺故 
　　道潤所及處　　輒得有所濟 
　　由前有粗澀　　豈怨潤不及 
　　弘誓恒平等　　不念粗以細 
　　行等無彼此　　是謂隨行得 
　　人知超其難　　自守無他念 
　　自濟復濟彼　　是謂隨行得 
　　如人視五色　　自起其識想 
　　痛陰由是滋　　不離大災患 
　　識法不可見　　緣生若干念 
　　一生復一滅　　欲免甚為難 
　　道慧有五相　　分別成敗法 
　　行盡無窠窟　　時識竟所在 
　　一形受一形　　身身不磨滅 
　　夫欲伐其樹　　欲盡勿舍根 
　　識根為蔓莚　　所至無有礙 
　　力士諸仙道　　誰能尋其本 
　　唯有三界尊　　能攝使不逸 
　　燒以智慧火　　莫知闇冥處 
　　無明眾行災　　抑遏善根本 
　　洗以八解水　　除垢無塵堙 
　　生死往來苦　　今世就后世 
　　咄嗟此苦惱　　非圣孰能濟 
　　諸天受福堂　　四梵亦復然 
　　行由清凈果　　德為人中上 
　　思惟古昔來　　本無三惡趣 
　　本造今自受　　何為復有疑 
　　若使諸世尊　　不顯曜道教 
　　便于如來所　　可譏說其過 
　　吾亦愍念汝　　受生不達本 
　　如此眾生類　　不受圣訓教 
　　過佛無有量　　汝由不睹聞 
　　將來恒沙佛　　豈從得蒙濟 
　　人心霍然寤　　不待劫數期 
　　一聞便成佛　　不歷諸法界 
　　但念群品黨　　不殷勤于道 
　　所以自墜落　　永處五道淵 
　　如鳥飛虛空　　憑翅乃得逝 
　　人無止觀定　　何由獲空慧 
　　生死無限齊　　道力過百行 
　　染以無形服　　自致道果成 
　　五陰本無形　　為作形色相 
　　德過諸釋梵　　為說無相法 
　　行人觀外色　　內識往分別 
　　彼色非我造　　我心自往染 
　　色本非我本　　色性竟有無 
　　計我識亦爾　　本從何所生 
　　爾乃自覺悟　　外色自空寂 
　　內識亦復爾　　澹然本無生 
　　人念非常空　　自觀身本法 
　　爾乃得至彼　　永處無為岸 
　　本受五陰身　　欲脫未能離 
　　受胎是大患　　未離有何益 
　　五分法身具　　戒定慧解成 
　　熏以道德香　　蠲除世臭穢 
　　人解修明慧　　億劫不懈怠 
　　眾德自然具　　故號無等倫 
　　戾意隨習俗　　處尊不為憍 
　　隨行從高下　　令立永處安 
　　或入三涂苦　　為現權慧智 
　　外如代受苦　　內心無所染 
　　吾昔無數世　　修行菩薩道 
　　以獲盡信忍　　行過二住地 
　　爾時諸佛集　　普從十方來 
　　為一下劣故　　欲令免無救 
　　諸佛各伸手　　障令不至罪 
　　罪力難可蔽　　攘手牽入獄 
　　諸佛尋其后　　復到地獄中 
　　欲救彼罪人　　令離眾苦惱 
　　如來神智力　　身放大光明 
　　普曜地獄中　　晃若同一色 
　　罪人見光明　　無復身痛想 
　　皆悉蒙光明　　得離地獄難 
　　唯彼一眾生　　諸佛不能救 
　　五逆不慎行　　乃致是苦惱 
　　吾從是以來　　進行不懈怠 
　　不以生死苦　　中有變悔心 
　　今既得成佛　　號字釋迦文 
　　壞敗五陰身　　眾德普備具 
　　受罪無終竟　　不識善根原 
　　行盡超眾德　　乃應虛空性 
　　恐今亦當有　　受罪無救者 
　　非神力所能　　制住令不往 
　　空性雖清凈　　行滿乃得具 
　　神足五通法　　未能離此惱 
　　五陰各有性　　所造非一品 
　　忍智度無極　　行具乃得成 
　　道生諸法本　　滋長無有法 
　　立志如安明　　終不可沮壞 
　　譬如有士夫　　為空施畔齊 
　　此由冀可得　　欲免罪甚難 
　　七寶諸宮室　　象馬國財寶 
　　斯盡如幻化　　暫有不常停 
　　轉輪圣王位　　統領四天下 
　　是亦磨滅法　　無常不久存 
　　如彼修行人　　分別色根原 
　　解知本自爾　　是謂成色陰 
　　身痛有百八　　內外中間法 
　　知痛所出生　　是應痛陰法 
　　想如野馬游　　壞有無所有 
　　抑制想不生　　是謂應想陰 
　　三行成三法　　滅三乃應三 
　　拔斷三毒根　　不染三世有 
　　五法已成具　　不受識無識 
　　無內外六塵　　是謂為識陰 
　　執四方便道　　乘四無畏慧 
　　超四道果證　　故應四聚要 
　　生死海無疆　　曠大無邊涯 
　　乘六神足道　　乃得游其淵 
　　愍念愚惑種　　忨習不舍離 
　　形如芭蕉樹　　有皮里無實 
　　我今樹王下　　瓔珞諸道品 
　　功勛超百億　　世雄尊第一 
　　今日無等倫　　現生于五濁 
　　不為塵垢染　　如蓮華無著 
　　當守護其心　　不為塵勞惑 
　　內以八正覺　　瓔珞身心法 
　　外以諸相好　　莊嚴諸國土 
　　明慧修二觀　　相好自嚴飾 
　　本從四大成　　成敗無所有 
　　前念非后念　　新新成塵勞 
　　施心于一切　　高下無所逆 
　　內具度無極　　無猗無所處 
　　守戒常一心　　觀彼無所犯 
　　擁護眾道德　　不闕戒性行 
　　三地有十法　　無形不可見 
　　權詐入生死　　示現世徑路 
　　生世眾苦患　　憂畏無數變 
　　圣人能往來　　不以此為危 
　　大道本無形　　非有無生慧 
　　相相度無極　　而自瓔珞身 
　　眼視上下眴　　遠睹無有疆 
　　修凈度無極　　獲此無礙報 
　　腳跟細平正　　修治大圣座 
　　今獲無垢報　　具道度無極 
　　[跳-兆+專]如布重金　　亦不受塵水 
　　舉足如旋風　　機關無觸礙 
　　心華不著塵　　內悅色外發 
　　皆由忍辱報　　故號度無極 
　　執心如金剛　　演布道地法 
　　知過無量世　　具足無礙度 
　　口演八種音　　悉布諸言教 
　　至誠不染有　　是謂不欺度 
　　道由三觀想　　能逮平等慧 
　　心不著是非　　應于無生度 
　　初發弘誓心　　不為少許人 
　　自然成道覺　　是名具空度 
　　神足游佛土　　身心無限礙 
　　一意無移易　　神足度無極 
　　本由色墮有　　知色非有常 
　　今受此色身　　眾好度無極 
　　痛法有內外　　非苦非有樂 
　　蠲除內外法　　無行度無極 
　　五根有五法　　要由十八持 
　　分別除去五　　無報度無極 
　　守護身口意　　攝令無放逸 
　　凈響普照曜　　八道度無極 
　　不猗三覺觀　　亦無生起滅 
　　息意不復生　　無言度無極 
　　清凈如蓮華　　博聞無所染 
　　常訓化眾生　　凈教度無極 
　　平等無二想　　不懷偏局心 
　　如日照虛空　　慧觀度無極 
　　仁智不可量　　無生不可見 
　　施心無量慧　　道智度無極 
　　觀三千世界　　起滅無所有 
　　善覺寤一切　　無想度無極 
　　知生本無主　　因緣生諸法 
　　成就有無道　　平等度無極 
　　總持無礙道　　解脫成就慧 
　　分別無我想　　空凈度無極 
　　生死有五難　　染著世俗塵 
　　游空無量境　　權智度無極 
　　已脫生死縛　　游戲解脫中 
　　清凈無亂想　　果報度無極 
　　在世現苦行　　執心如金剛 
　　已超三有道　　自然度無極 
　　或在虛空界　　念法無亂想 
　　如空有所容　　無形度無極 
　　快哉無生道　　永斷諸塵勞 
　　不見有往來　　無行度無極 
　　神足有四事　　恒游十方剎 
　　身心俱虛寂　　明慧度無極 
　　本從平等心　　一意無所染 
　　心超無量界　　微妙度無極 
　　觀了生世苦　　一相無所起 
　　道心不可轉　　金剛度無極 
　　無學修梵行　　超越九次第 
　　行盡不熾然　　瓔珞度無極 
　　道從三慧觀　　分別定意行 
　　自息心不起　　無量度無極 
　　濟拔四惡道　　越次不受證 
　　自然滅無明　　等分度無極 
　　道教實微妙　　精進不可踰 
　　平等無二法　　眾行度無極 
　　生世眾苦難　　常習無上道 
　　不見有無跡　　眾想度無極 
　　生死多限礙　　不睹智慧光 
　　道力以宣暢　　積行度無極 
　　成就九禪法　　不染世俗智 
　　一一分別想　　戒訓度無極 
　　所以顯現法　　愍念一切人 
　　不見度無度　　寂意度無極 
　　游至無量界　　承事諸賢圣 
　　受教不忽忘　　總持度無極 
　　復能現變化　　感動諸佛剎 
　　亦不自貢高　　滅意度無極 
　　追念過去世　　普修菩薩道 
　　不著內諸漏　　觀行度無極 
　　修治諸佛土　　清凈無瑕垢 
　　度脫無量人　　法界度無極 
　　眾生根無量　　身體極清凈 
　　內外不染有　　了法度無極 
　　知生不足貪　　權現無有方 
　　不生眾想念　　無等度無極 
　　身法若干種　　亦不生塵垢 
　　莊嚴身體相　　功德度無極 
　　從無央數劫　　積累修法本 
　　積累不為己　　神通度無極 
　　六情不著有　　分別無量慧 
　　得過虛空際　　一心度無極 
　　生在人中難　　受身無有量 
　　眼不著外色　　無念度無極 
　　執意無貪著　　生生亦不息 
　　自滅內眾行　　空觀度無極 
　　無畏無所著　　不見內外法 
　　道意無若干　　神智度無極 
　　佛身本自凈　　不為塵垢染 
　　智達過百劫　　無心度無極 
　　前心非今心　　生生而不絕 
　　一意無所起　　大智度無極 
　　億百千眾生　　度亦不見度 
　　心念無非邪　　娛樂度無極 
　　行盡受苦證　　達知三世本 
　　不有小乘意　　本末度無極 
　　于苦不念苦　　了知四非常 
　　盡生更無身　　圣諦度無極 
　　本從無量佛　　受決當作佛 
　　亦不自歡慶　　等施度無極 
　　心本不思議　　德超無有量 
　　分別有無觀　　靜寂度無極 
　　五道眾苦原　　不生清白法 
　　八等過道行　　現身度無極 
　　人體本無法　　不見法界相 
　　上智過百行　　無畏度無極 
　　一心一念頃　　受證無有難 
　　永離諸漏法　　大圣度無極 
　　本末永自離　　亦不見吾我 
　　神力如虛空　　知足度無極 
　　自攝持威儀　　不著諸相好 
　　自守無所犯　　親近度無極 
　　吾從無數世　　供養諸世尊 
　　不毀諸法界　　無愿度無極 
　　亦不有悕望　　僥幸于諸法 
　　非有無所生　　積行度無極 
　　不念彼此岸　　超越生死海 
　　究盡一切根　　無盡度無極 
　　十六不思議　　亦名十六慧 
　　從苦至無法　　無著度無極 
　　生死無有底　　或出或隱沒 
　　盡能觀了知　　性空度無極 
　　身法三十二　　污染不凈行 
　　一一能分別　　無著度無極 
　　眼識有內外　　不受外身入 
　　無畏無所動　　慈心度無極 
　　如我坐佛樹　　莊嚴金剛座 
　　降魔無所畏　　大慈度無極 
　　愍念眾生類　　度人不見度 
　　曠濟無有疆　　自離度無極 
　　過去不復生　　不染當來塵 
　　慧心無內外　　無疑度無極 
　　內外陰持入　　不生諸塵垢 
　　守一不放逸　　神足度無極 
　　眼不著外色　　舌亦復知味 
　　除去貪著想　　無形度無極 
　　分別菩薩心　　凈觀無所著 
　　道從平等慧　　威儀度無極 
　　自識宿命智　　知本所從來 
　　不復興想念　　現生度無極 
　　智者在世化　　盡苦無有余 
　　拔斷生死本　　苦行度無極 
　　愍過慈母育　　慧普無高下 
　　內不自見身　　無貪度無極 
　　德游無量境　　無有覺知者 
　　亦不自稱嘆　　法身度無極 
　　復從諸佛受　　空慧無量法 
　　自然盡苦際　　不起度無極 
　　道從平等慧　　不染三有想 
　　從是獲神足　　無我度無極 
　　凡夫縛著四　　不離三界患 
　　盡生更不造　　通慧度無極 
　　從無央數劫　　定意不錯亂 
　　意亦無移易　　本際度無極 
　　神智無邊涯　　永除貪著有 
　　逮得不起忍　　寂滅度無極 
　　道慧觀七品　　法界無參差 
　　一相不可見　　無形度無極 
　　泥洹無生滅　　行跡無所有 
　　能離彼此中　　隨行度無極 
　　無明眾行本　　流轉十二海 
　　不為識所染　　無著度無極 
　　如爾四圣諦　　出生諸道果 
　　滅意由四禪　　定意度無極 
　　如來八解脫　　無苦亦無樂 
　　能滅現在結　　無患度無極 
　　不猗著三界　　造立于塵勞 
　　修習神通慧　　快樂度無極 
　　無住無往來　　亦不壞法性 
　　永滅塵勞疇　　無變度無極 
　　如色本無色　　色性常自然 
　　了知三世苦　　滅意度無極 
　　不受外塵垢　　定意無他想 
　　生盡更不造　　無受度無極 
　　現變無央數　　終不自為己 
　　道慧無三礙　　本際度無極 
　　入定除三想　　不見我人壽 
　　執信無馳騁　　眾智度無極 
　　空無相愿法　　三昧圣道觀 
　　寂然滅一意　　懷來度無極 
　　道生無量法　　從是得到彼 
　　玄達三世苦　　受樂度無極 
　　知生為大災　　穿漏諸法界 
　　舍一不染著　　眾妙度無極 
　　慈悲四等心　　普潤于一切 
　　化導無尊卑　　大智度無極 
　　四大因緣形　　體性不可轉 
　　欲達解脫門　　三向度無極 
　　若劫欲盡燒　　不懷恐懼心 
　　自然通道力　　無想度無極 
　　亦不自生念　　分別若干想 
　　佛慧無有窮　　大海度無極 
　　功勛過眾行　　本業無有量 
　　無一不見一　　離群度無極 
　　弘誓具足愿　　觀身無形相 
　　破壞四魔患　　莊嚴度無極 
　　無念諸法本　　泥洹寂然凈 
　　諸佛所游處　　深藏度無極 
　　無相不可見　　從一乃成佛 
　　去離心本法　　一義度無極 
　　究盡諸道果　　不有三窠窟 
　　慧照無邊涯　　立本度無極 
　　生死諸艱難　　無為澹然安 
　　不生五塵垢　　總持度無極 
　　遍游無量世　　教化眾生類 
　　經歷生死苦　　斷苦度無極 
　　現處母胞胎　　實不染著有 
　　心凈如虛空　　本慧度無極 
　　不見有受報　　果證諸明慧 
　　分別四道本　　修荷度無極 
　　本從無量世　　法界不思議 
　　平等無二心　　廣慧度無極 
　　佛法甚深妙　　非二乘所及 
　　超越無量行　　無疑度無極 
　　先凈其眼根　　凈修心本行 
　　慕及菩薩道　　凈意度無極 
　　執意如金剛　　清凈無瑕穢 
　　永離有無界　　道果度無極 
　　古昔諸世尊　　坐此元吉樹 
　　降伏四魔怨　　忍力度無極 
　　神識在虛空　　初無恚怒心 
　　亦不生塵垢　　超越度無極 
　　神力超無量　　一切諸世界 
　　亦不著可欲　　無垢度無極 
　　夫欲究盡空　　內凈外亦然 
　　分別非常想　　因緣度無極 
　　光明照諸界　　蠲除諸闇昧 
　　不起若干想　　斷垢度無極 
　　慧觀有三法　　永除欲怒癡 
　　不為色所染　　智行度無極 
　　設從億千劫　　意志弘誓心 
　　不見眾生類　　凈教度無極 
　　八等大道行　　內外無我想 
　　佛界法界凈　　無量度無極 
　　人本修其行　　拔斷十二緣 
　　除貪不著有　　一意度無極 
　　欲修人道行　　先護身口意 
　　十善眾行本　　應法度無極 
　　我本不造癡　　根本為所在 
　　十慧無量智　　本無度無極 
　　法界不思議　　成就無畏法 
　　盡生死根本　　重擔度無極 
　　如來慈慧等　　養育無高下 
　　除去染污心　　無望度無極 
　　發趣大乘意　　接度諸有礙 
　　不見生死本　　遠離度無極 
　　弘誓執勤苦　　游戲諸定意 
　　常懷反復心　　忘報度無極 
　　眾生平等慧　　盡知諸根本 
　　不懷塵欲心　　權慧度無極 
　　大道甚為妙　　不為塵欲動 
　　三空舍本意　　究意度無極 
　　于此賢劫中　　諸佛興出世 
　　拔苦無三礙　　周旋度無極 
　　身放平等光　　接度無數眾 
　　知生不染生　　善友度無極 
　　欲成無上道　　親近善知識 
　　能盡苦本際　　無盡度無極 
　　四道無往來　　住壽無數劫 
　　究盡道根本　　無變度無極 
　　欲究盡生死　　勿懷退轉心 
　　勇健不可壞　　立志度無極 
　　行施無所愛　　亦不興三想 
　　本末悉自空　　解慧度無極 
　　道力如虛空　　不計五陰身 
　　色本非有色　　清凈度無極 
　　無生眾慧本　　常想非有真 
　　不見有教化　　智力度無極 
　　過去無數劫　　有佛如我號 
　　修平等法本　　無形度無極 
　　大辯如來出　　消滅愛欲塵 
　　教訓眾生類　　信根度無極 
　　有佛名無礙　　苦行無量劫 
　　攝意不放逸　　守戒度無極 
　　次名弘誓佛　　教化無高下 
　　意等如虛空　　忍辱度無極 
　　有佛名大愿　　究盡生死根 
　　變化無數身　　殷勤度無極 
　　道本自清凈　　不見虛空慧 
　　無形不可見　　慈悲度無極 
　　更樂八十六　　菩薩所修行 
　　無有三毒本　　不起度無極 
　　賢圣十六心　　悉知無所有 
　　不壞諸法界　　無身度無極 
　　一心一念中　　不離禪定觀 
　　復從一意起　　無想度無極 
　　虛空無邊涯　　寂意無染污 
　　舍一不著一　　定意度無極 
　　吾本應此行　　寂然無想念 
　　息意處現在　　無礙度無極 
　　禪定自滅意　　凈觀滅三想 
　　道慧自然凈　　除染度無極 
　　佛境不思議　　眾生界亦然 
　　法性自然寂　　無形度無極 
　　能度生死難　　不念三界苦 
　　忍意不起想　　澹泊度無極 
　　入三世定意　　盡知眾生根 
　　自觀內外身　　無愿度無極 
　　八部鬼神界　　隨彼而教化 
　　為現神足力　　滅跡度無極 
　　善權教眾生　　不離本末空 
　　分別四無畏　　無我度無極 
　　思惟內外身　　分別空無慧 
　　不觀有吾我　　法意度無極 
　　生遇賢圣樂　　八解無所著 
　　不興眾想念　　如幻度無極 
　　正法無男女　　意由思想生 
　　深法不可見　　惡露度無極 
　　分身無量形　　復還合為一 
　　無能覺知者　　身密度無極 
　　如來眾相具　　色身游世間 
　　神足而教化　　無猗度無極 
　　凡夫未入學　　不觀內外身 
　　圣慧甚深妙　　相好度無極 
　　本從神足起　　意法無高下 
　　菩薩無形觀　　安樂度無極 
　　禪定無念待　　息心無所著 
　　游戲八解池　　至誠度無極 
　　人知五苦法　　仰修無為道 
　　六通無漏法　　賢圣度無極 
　　神通游世間　　常習圣賢律 
　　不觀內外法　　無名度無極 
　　習行無憍慢　　不懷顛倒心 
　　不起諸結縛　　無穢度無極 
　　若復死尸觀　　不念凈不凈 
　　內外無所著　　無慢度無極 
　　威儀如法律　　舉動不虛妄 
　　眾智自衛護　　無對度無極 
　　無身為道要　　不為塵所染 
　　坐臥心常定　　自守度無極 
　　圣人愍念俗　　為雨甘露法 
　　演暢無量慧　　受化度無極 
　　博施多恩惠　　覺觀除心本 
　　蠲除苦惱患　　挌戰度無極 
　　心念無量法　　示現無量變 
　　尋憶通慧本　　奮迅度無極 
　　內法無所念　　恒為外塵染 
　　以彼無生智　　從愿度無極 
　　眾定自瓔珞　　眼識不起想 
　　彼亦不自有　　無移度無極 
　　修習眾智慧　　解脫度知見 
　　欲飲不死漿　　甘露度無極 
　　凈觀無貪著　　慧度空無異 
　　分別四道果　　流轉度無極 
　　猶如有士夫　　堪忍受塵勞 
　　心慧無塵染　　隨愿度無極 
　　相相各有報　　非有行有法 
　　超越四禪行　　生盡度無極 
　　前世由本行　　無恚怒于人 
　　自然離八難　　超越度無極 
　　常人之所念　　合會有別離 
　　非圣弘誓心　　分別度無極 
　　以無照本有　　徹睹無有外 
　　形累自然滅　　無見度無極 
　　往詣虛空界　　速疾無所礙 
　　不念中間法　　應律度無極 
　　了本為一法　　志趣各有別 
　　隨世染其色　　解縛度無極 
　　分別三毒本　　行盡乃應行 
　　知本非我有　　身本度無極 
　　心游得自在　　觀欲如熾然 
　　消滅五道趣　　清涼度無極 
　　無愿在三有　　貪著五欲法 
　　永離八無閑　　言說度無極 
　　起滅無有定　　總持不忽忘 
　　一切智慧足　　博聞度無極 
　　受慧有四品　　他覺自不知 
　　緣是逮七空　　捷疾度無極 
　　佛道難究盡　　非心所能測 
　　悉知無道觀　　七覺度無極 
　　分別三十七　　如來圣道徑 
　　一意不起想　　名身度無極 
　　包識遠近法　　不念無礙道 
　　十號一一異　　無數度無極 
　　講授深要法　　心不懷怯弱 
　　不愿求無相　　智力度無極 
　　入正八等慧　　不壞空性行 
　　內自思惟法　　逮果度無極 
　　名色若干變　　愛入塵勞病 
　　不能達本無　　善察度無極 
　　十法空無變　　意念縛著想 
　　不念去外入　　限齊度無極 
　　愍念世苦人　　憂畏無端數 
　　建立權方便　　現化度無極 
　　心堅如金剛　　非有為能壞 
　　灌以甘露法　　深要度無極 
　　本因虛空慧　　解脫無所礙 
　　智明去塵垢　　見聞度無極 
　　知奉賢圣律　　戒聞慧定心 
　　道意志力強　　無闕度無極 
　　知身本無形　　煎熬生死法 
　　澹然歸虛寂　　解縛度無極 
　　智者隨俗變　　終不著更樂 
　　除結斷苦本　　尊上度無極 
　　人中世雄師　　行過無量世 
　　至誠不懷欺　　言應度無極 
　　心念不思議　　究盡深法藏 
　　分別如來界　　道覺度無極 
　　如來十句義　　各各無形相 
　　寂然無音聲　　授決度無極 
　　觀身空無形　　清凈無所染 
　　增上本無法　　行盡度無極 
　　如來授記莂　　如如不變易 
　　不見生滅本　　本凈度無極 
　　正覺所教授　　不舍一切眾 
　　盡令得覆護　　無比度無極 
　　為人作橋梁　　究盡一切法 
　　漸漸入深藏　　離苦度無極 
　　教化眾生類　　不離法境界 
　　進趣于道場　　自守度無極 
　　眾生所歸趣　　盡向于道門 
　　眾智自在慧　　無患度無極 
　　與世作炬明　　為眾生作眼 
　　令知所歸趣　　大道度無極 
　　十力所現世　　拔斷憂苦人 
　　智慧壞諸有　　神慧度無極 
　　樂在閑靜處　　修習本所行 
　　能變現眾生　　徑路度無極 
　　于無量劫中　　守苦不舍苦 
　　具足十法寶　　無離度無極 
　　觀定如空等　　普能有所照 
　　自觀復觀彼　　等性度無極 
　　觀諸佛剎土　　眾智自瓔珞 
　　遍游十方界　　寂然度無極 
　　復有無量法　　如來所宣暢 
　　消滅非法本　　牢固度無極 
　　眾生應受化　　聞法便得寤 
　　斯等宿識利　　捷疾度無極 
　　一切諸法本　　非有亦不無 
　　道從無想生　　八法度無極 
  
 上一部：乾隆大藏經·大乘單譯經·大乘密嚴經三卷  下一部：乾隆大藏經·大乘單譯經·菩薩瓔珞經二十卷（第十一卷～第二十卷） 
 
  
   
乾隆大藏經·大乘單譯經·菩薩瓔珞經  
  