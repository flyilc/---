    第0539-01部～增壹阿含經五十卷（第一卷～第十卷）           
    
  
   小乘阿含部、第0539部    
增壹阿含經五十卷（第一卷～第十卷）    
符秦三藏曇摩難提譯      
  

增壹阿含經序 晉沙門釋道安撰  
　　《四阿含》義同。《中阿含》首以明其旨，不復重序也。《增壹阿含》者，此法條貫，以數相次也，數終十，令加其一，故曰增一也。且數數皆增，以增為義也。其為法也，多錄禁律，繩墨切厲，乃度世檢括也。外國巖岫之士，江海之人，于《四阿含》多詠味茲焉。 
　　有外國沙門曇摩難提者，兜佉勒國人也。齠亂出家，孰與廣聞，誦二《阿含》，溫故日新。周行諸國，無土不涉。以秦建元二十年來詣長安，外國鄉人咸皆善之，武威太守趙文業求令出焉。佛念譯傳，曇嵩筆受。歲在甲申夏出，至來年春乃訖。為四十一卷，分為上下部。上部二十六卷，全無遺忘，下部十五卷，失其錄偈也。余與法和共考正之，僧磐、僧茂助校漏失，四十日乃了。此年有阿城之役，伐鼓近郊，而正專在斯業之中，全具二《阿含》一百卷，《鞞婆沙》、《婆和須蜜》、《僧伽羅剎傳》，此五大經，自法東流，出經之優者也。 
　　《四阿含》，四十應真之所集也。十人撰一部，題其起盡，為錄偈焉。懼法留世久，遺逸散落也。斯土前出諸經，班班有其中者。今為二《阿含》，各為新錄一卷，全其故目，注其得失，使見經尋之差易也。合上下部四百七十二經，凡諸學士撰此二《阿含》，其中往往有律語，外國不通與沙彌、白衣共視也。而今已后，幸共護之，使與律同，此乃茲邦之急者也。斯諄諄之誨，幸勿藐藐聽也。廣見而不知護禁，乃是學士通中創也。《中本起》，康孟祥出，出《大愛道品》，乃不知是禁經比丘尼法，堪慊切直割而去之，此乃是大鄙可痛恨者也。此二經有力道士乃能見，當以著心焉。如其輕忽不以為意者，幸我同志，鳴鼓攻之可也。  
增壹阿含經卷第一 序品第一  
　　自歸能仁第七仙，演說賢圣無上軌， 
　　永在生死長流河，世尊今為度黎庶。 
　　尊長迦葉及圣眾，賢哲阿難無量聞， 
　　善逝泥曰供舍利，從拘夷國至摩竭。 
　　迦葉端思行四等，此眾生類墜五道， 
　　正覺演道今去世，憶尊巧訓懷悲泣。 
　　迦葉思惟正法本，云何流布久在世？ 
　　最尊種種吐言教，總持懷抱不漏失。 
　　誰有此力集眾法，在在處處因緣本？ 
　　今此眾中智慧士，阿難賢善無量聞。 
　　即擊揵椎集四部，比丘八萬四千眾， 
　　盡得羅漢心解脫，以脫縛著處福田。 
　　迦葉哀愍于世故，加憶尊恩過去報， 
　　世尊授法付阿難，愿布演法長存世。 
　　云何次第不失緒？三阿僧祇集法寶， 
　　使后四部得聞法，已聞便得離眾苦。 
　　阿難便辭吾不堪，諸法甚深若干種， 
　　豈敢分別如來教，佛法功德無量智！ 
　　今尊迦葉能堪任，世雄以法付耆舊， 
　　大迦葉今為眾人，如來在世請半座。 
　　迦葉報言雖有是，年衰朽老多忘失， 
　　汝今總持智慧業，能使法本恒在世。 
　　我今有三清凈眼，亦復能知他心智， 
　　一切眾生種種類，無有能勝尊阿難。 
　　梵天下降及帝釋，護世四王及諸天， 
　　彌勒兜術尋來集，菩薩數億不可計。 
　　彌勒、梵、釋及四王，皆悉叉手而啟白： 
　　一切諸法佛所印，阿難是我法之器。 
　　若使不欲法存者，便為壞敗如來教， 
　　愿存本要為眾生，得濟危厄度眾難！ 
　　釋師出世壽極短，肉體雖逝法身在， 
　　當令法本不斷絕，阿難勿辭時說法！ 
　　迦葉最尊及圣眾，彌勒、梵、釋及四王， 
　　哀請阿難時發言，使如來教不滅盡。 
　　阿難仁和四等具，意轉入微師子吼， 
　　顧眄四部瞻虛空，悲泣揮淚不自勝！ 
　　便奮光明和顏色，普照眾生如日初， 
　　彌勒睹光及釋、梵，叉十希聞無上法。 
　　四部寂靜專一心，欲得聞法意不亂， 
　　尊長迦葉及圣眾，直視睹顏目不眴。 
　　時阿難說經無量，誰能備具為一聚？ 
　　我今當為作三分，造立十經為一偈。 
　　契經一分律二分，阿毗曇經為三分， 
　　過去三佛皆三分：契經、律、法為三藏。 
　　契經今當分四段：先名增一、二名中， 
　　三名曰長多瓔珞，雜經在后為四分。 
　　尊者阿難作是念：如來法身不敗壞， 
　　永存于世不斷絕，天人得聞成道果。 
　　或有一法義亦深，難持難誦不可憶， 
　　我今當集一法義，一一相從不失緒， 
　　亦有二法還就二，三法就三如連珠， 
　　四法就四五亦然，五法次六六次七， 
　　八法義廣九次第，十法從十至十一， 
　　如是法寶終不忘，亦恒處世久存在。 
　　于大眾中集此法，即時阿難升乎座， 
　　彌勒稱善快哉說，諸法義合宜配之。 
　　更有諸法宜分部，世尊所說各各異， 
　　菩薩發意趣大乘，如來說此種種別。 
　　人尊說六度無極：布施、持戒、忍、精進、 
　　禪、智慧力如月初，逮度無極睹諸法。 
　　諸有勇猛施頭目，身體血肉無所惜， 
　　妻妾國財及男女，此名檀度不應棄。 
　　戒度無極如金剛，不毀不犯無漏失， 
　　持心護戒如壞瓶，此名戒度不應棄。 
　　或有人來截手足，不起瞋恚忍力強， 
　　如海含容無增減，此名忍度不應棄。 
　　諸有造作善惡行，身口意三無厭足， 
　　妨人諸行不至道，此名進度不應棄。 
　　諸有坐禪出入息，心意堅固無亂念， 
　　正使地動身不傾，此名禪度不應棄。 
　　以智慧力知塵數，劫數兆載不可稱， 
　　書疏數業意不亂，此名智度不應棄。 
　　諸法甚深論空理，難明難了不可觀， 
　　將來后進懷狐疑，此菩薩德不應棄。 
　　阿難自陳有是念：菩薩之行愚不信， 
　　除諸羅漢信解脫，爾乃有信無猶豫。 
　　四部之眾發道意，及諸一切眾生類， 
　　彼有牢信不狐疑，集此諸法為一分。 
　　彌勒稱善快哉說，發趣大乘意甚廣， 
　　或有諸法斷結使，或有諸法成道果。 
　　阿難說曰此云何？我見如來演此法， 
　　亦有不從如來聞，此法豈非當有疑？ 
　　設我言見此義非，于將來眾便有虛， 
　　今稱諸經聞如是，佛處所在城國土。 
　　波羅柰國初說法，摩竭國降三迦葉， 
　　釋翅、拘薩、迦尸國，瞻波、句留、毗舍離。 
　　天宮、龍宮、阿須倫，乾沓和等拘尸城， 
　　正使不得說經處，當稱原本在舍衛。 
　　吾所從聞一時事，佛在舍衛及弟子， 
　　祇桓精舍修善業，孤獨長者所施園。 
　　時佛在中告比丘：當修一法專一心， 
　　思惟一法無放逸，云何一法？謂念佛， 
　　法念、僧念及戒念，施念去相次天念， 
　　息念、安般及身念，死念除亂謂十念。 
　　此名十念更有十，次后當稱尊弟子， 
　　初化拘鄰真佛子，最后小者名須拔。 
　　以此方便了一法，二從二法三從三， 
　　四五六七八九十，十一之法無不了。 
　　從一增一至諸法，義豐慧廣不可盡， 
　　一一契經義亦深，是故名曰增壹含。 
　　今尋一法難明了，難持難曉不可明， 
　　比丘自稱功德業，今當稱之尊弟子。 
　　猶如陶家所造器，隨意所作無狐疑， 
　　如是阿含增一法，三乘教化無差別。 
　　佛經微妙極甚深，能除結使如流河， 
　　然此增一最在上，能凈三眼除三垢。 
　　其有專心持增一，便為總持如來藏， 
　　正使今身不盡結，后生便得高才智。 
　　若有書寫經卷者，繒彩華蓋持供養， 
　　此福無量不可計，以此法寶難遇故。 
　　說此語時地大動，雨天香華至于膝， 
　　諸天在空嘆善哉！上尊所說盡順宜。 
　　契經一藏律二藏，阿毗曇經為三藏， 
　　方等大乘義玄邃，及諸契經為雜藏。 
　　安處佛語終不異，因緣本末皆隨順， 
　　彌勒諸天皆稱善，釋迦文經得久存。 
　　彌勒尋起手執華，歡喜持用散阿難， 
　　此經真實如來說，使阿難尋道果成。  
　　是時，尊者阿難及梵天將諸梵迦夷天，皆來會集；化自在天將諸營從，皆來會聚；他化自在天將諸營從，皆悉來會；兜術天王將諸天之眾，皆來會聚；艷天將諸營從，悉來會聚；釋提桓因將諸三十三天眾，悉來集會；提頭賴吒天王將乾沓和等，悉來會聚；毗留勒叉天王將諸厭鬼，悉來會聚；毗留跛叉天王將諸龍眾，悉來會聚；毗沙門天王將閱叉、羅剎眾，悉來會聚。 
　　是時，彌勒大士告賢劫中諸菩薩等：“卿等勸勵諸族姓子、族姓女，諷誦受持增一尊法，廣演流布，使天、人奉行！” 
　　說是語時，諸天、世人、乾沓和、阿須倫、伽留羅、摩睺勒、甄陀羅等，各各白言：“我等盡共擁護是善男子、善女子，諷誦受持增一尊法，廣演流布，終不中絕！” 
　　時，尊者阿難告優多羅曰：“我今以此增一阿含囑累于汝，善諷誦讀，莫令漏減！所以者何？其有輕慢此尊經者，便為墮落，為凡夫行。何以故？此，優多羅，增一阿含，出三十七道品之教，及諸法皆由此生。” 
　　時，大迦葉問阿難曰：“云何，阿難，增一阿含乃能出生三十七道品之教，及諸法皆由此生？” 
　　阿難報言：“如是！如是！尊者迦葉，增一阿含出生三十七品，及諸法皆由此生。且置增一阿含，一偈之中，便出生三十七品及諸法。” 
　　迦葉問言：“何等偈中出生三十七品及諸法？” 
　　時，尊者阿難便說此偈：  
　　“諸惡莫作，諸善奉行， 
　　　自凈其意，是諸佛教。  
　　“所以然者？諸惡莫作，是諸法本，便出生一切善法；以生善法，心意清凈。是故，迦葉，諸佛世尊身、口、意行，常修清凈。” 
　　迦葉問曰：“云何，阿難，增一阿含獨出生三十七品及諸法，余四阿含亦復出生乎？” 
　　阿難報言：“且置，迦葉，四阿含義，一偈之中，盡具足諸佛之教，及辟支佛、聲聞之教。所以然者？諸惡莫作，戒具之禁，清白之行；諸善奉行，心意清凈；自凈其意，除邪顛倒；是諸佛教，去愚惑想。云何，迦葉，戒清凈者，意豈不凈乎？意清凈者，則不顛倒；以無顛倒，愚惑想滅，諸三十七道品果便得成就。以成道果，豈非諸法乎？” 
　　迦葉問曰：“云何，阿難，以此增一付授優多羅，不囑累余比丘一切諸法乎？” 
　　阿難報言：“增一阿含則是諸法，諸法則是增一阿含，一無有二。” 
　　迦葉問曰：“以何等故，以此增一阿含囑累優多羅，不囑累余比丘乎？” 
　　阿難報曰：“迦葉當知：昔者九十一劫，毗婆尸如來、至真、等正覺，出現于世。爾時，此優多羅比丘名曰伊俱優多羅，爾時彼佛以增一之法囑累此人，使諷誦讀。 
　　“自此以后三十一劫，次復有佛名式詰如來、至真、等正覺。爾時，此優多羅比丘名目伽優多羅。式詰如來復以此法囑累其人，使諷誦讀。即彼三十一劫中，毗舍婆如來、至真、等正覺，復出于世。爾時，此優多羅比丘名龍優多羅，復以此法囑累其人，使諷誦讀。 
　　“迦葉當知：此賢劫中有拘留孫如來、至真、等正覺，出現于世。爾時，優多羅比丘名雷電優多羅，復以此法囑累其人，使諷誦讀。此賢劫中次復有佛，名拘那含如來、至真、等正覺，出現于世。爾時，優多羅比丘名天優多羅，復以此法囑累其人，使諷誦讀。此賢劫中次復有佛，名迦葉如來、至真、等正覺，出現于世。爾時，優多羅比丘名梵優多羅，復以此法囑累其人，使諷誦讀。 
　　“迦葉當知：今釋迦文如來、至真、等正覺，出現于世。今此比丘名優多羅，釋迦文佛雖般涅槃，比丘阿難猶存于世。世尊以法盡以囑累我，我今復以此法授與優多羅。所以者何？當觀其器，察知原本，然后授法。何以故？過去時于此賢劫中，拘留孫如來、至真、等正覺、明行成為、善逝、世間解、無上士、道法御、天人師，號佛、眾佑，出現于世。爾時，有王名摩訶提婆，以法治化，未曾阿曲。壽命極長，端正無雙，世之希有，八萬四千歲中于童子身而自游戲，八萬四千歲中以太子身以法治化，八萬四千歲中復以王法治化天下。 
　　“迦葉當知：爾時，世尊游甘梨園中，食后如昔常法，中庭經行，我及侍者。爾時世尊便笑，口出五色光。我見已，前長跪白世尊曰：‘佛不妄笑，愿聞本末！如來、至真、等正覺，終不妄笑。’爾時，迦葉，佛告我言：‘過去世時此賢劫中，有如來名拘留孫至真、等正覺，出現于世，復于此處為諸弟子而廣說法。復次，于此賢劫中，復有拘那含如來、至真、等正覺，出現于世，爾時彼佛亦于此處而廣說法。次復，此賢劫中迦葉如來、至真、等正覺，出現于世，迦葉如來亦于此處而廣說法。’ 
　　“爾時，迦葉，我于佛前長跪白佛言：‘愿令釋迦文佛亦于此處，與諸弟子具足說法，此處便為四如來金剛之座，恒不斷絕。’ 
　　“爾時，迦葉，釋迦文佛于彼坐，便告我言：‘阿難，昔者此坐，賢劫之中有王出世，名摩訶提婆。乃至八萬四千歲以王法教化，訓之以德，經歷年歲，便告劫比言：“若見我首有白發者，便時告吾。”爾時，彼人聞王教令，復經數年，見王首上有白發生，便前長跪白大王曰：“大王當知：首上已生白發。”時王告彼人言：“捉取金鑷，拔吾白發，著吾手中。”爾時，彼人受王教令，便執金鑷，前拔白發。 
　　“‘爾時，大王見白發已，便說此偈：  
　　“‘“于今我首上，已生衰耗毛， 
　　　　　天使已來至，宜當時出家。  
　　“‘“我今已食人中之福，宜當自勉升天之德，剃除須發，著三法衣，以信堅固，出家學道，離于眾苦。” 
　　“‘爾時，王摩訶提婆便告第一太子，名曰長壽：“卿今知不？吾首已生白發，意欲剃除須發，著三法衣，以信堅固，出家學道，離于眾苦。汝紹吾位，以法治化，勿令有失，違吾言教，造凡夫行！所以然者？若有斯人，違吾言者，便為凡夫之行。夫凡夫者，長處三塗八難之中。”爾時，王摩訶提婆以王之位授太子已，復以財寶賜與劫比。便于彼處剃除須發，著三法衣，以信堅固，出家學道，離于眾苦。于八萬四千歲善修梵行，行四等心：慈、悲、喜、護。身逝命終，生梵天上。 
　　“‘時，長壽王憶父王教，未曾暫舍。以法治化，無有阿曲，未經旬日，便復得作轉輪圣王，七寶具足。所謂七寶者：輪寶、象寶、馬寶、珠寶、玉女寶、典藏寶、典兵寶，是謂七寶。復有千子，勇猛智慧，能除眾苦，統領四方。 
　　“‘時，長壽王以前王法，如上作偈：  
　　“‘“于今我首上，已生衰耗毛， 
　　　　　天使已來至，宜當時出家。  
　　“‘“我今已食人中之福，宜當自勉升天之德，剃除須發，著三法衣，以信堅固，出家學道，離于眾苦。” 
　　“‘時，長壽王告第一太子善觀曰：“卿今知不？吾已首上生白發，意欲剃除須發，著三法衣，以信堅固，出家學道，離于眾苦。汝紹吾位，以法治化，勿令有失，違吾言教，造凡夫行！所以然者？若有斯人，違吾言者，為凡夫之行。夫凡夫者，長處三塗八難之中。”時，王長壽八萬四千歲善修梵行，行四等心：慈、悲、喜、護。身逝命終，生梵天上。時，王善觀憶父王教，未曾暫舍，以法治化，無有阿曲。’ 
　　“迦葉，知不？爾時摩訶提婆，豈異人乎？莫作是觀！爾時王者，今釋迦文是；時長壽王者，今阿難身是；爾時善觀者，今優多羅比丘是，恒受王法，未曾舍忘，亦不斷絕。時，善觀王復興父王敕，以法治化，不斷王教。所以然者？以父王教，難得違故。” 
　　爾時，尊者阿難便說偈曰：  
　　“敬法奉所尊，不忘本恩報， 
　　　復能崇三業，智者之所貴！  
　　“我觀此義已，以此增一阿含授與優多羅比丘。何以故？一切諸法皆有所由。” 
　　時，尊者阿難告優多羅曰：“汝前作轉輪圣王時，不失王教，今復以此法而相囑累，不失正教，莫作凡夫之行。汝今當知：若有違失如來善教者，便墮凡夫地中。何以故？時，王摩訶提婆不得至竟解脫之地，未得解脫至安隱處，雖受梵天福報，猶不至究竟；如來善業，乃名究竟安隱之處，快樂無極，天、人所敬，必得涅槃。以是之故，優多羅，當奉持此法，諷誦讀念，莫令缺漏！” 
　　爾時，阿難便說偈曰：  
　　“于法當念故，如來由是生， 
　　　法興成正覺，辟支羅漢道。 
　　　法能除眾苦，亦能成果實， 
　　　念法不離心，今報后亦受。 
　　　若欲成佛者，猶如釋迦文， 
　　　受持三藏法，句逗不錯亂。 
　　　三藏雖難持，義理不可窮， 
　　　當誦四阿含，便斷天人徑。 
　　　阿含雖難誦，經義不可盡， 
　　　戒律勿令失，此是如來寶。 
　　　禁律亦難持，阿含亦復然， 
　　　牢持阿毗曇，便降外道術。 
　　　宣暢阿毗曇，其義亦難持， 
　　　當誦三阿含，不失經句逗。 
　　　契經、阿毗曇，戒律流布世， 
　　　天人得奉行，便生安隱處。 
　　　設無契經法，亦復無戒律， 
　　　如盲投于冥，何時當見明？ 
　　　以是囑累汝，并及四部眾， 
　　　當持勿輕慢，于釋迦文佛！”  
　　尊者阿難說是語時，天地六返震動，諸尊神天在虛空中，手執天華而散尊者阿難上，及散四部之眾。一切天、龍、鬼、神、乾沓和、阿須倫、加留羅、甄陀羅、摩休勒等，皆懷歡喜而悉嘆曰：“善哉！善哉！尊者阿難，上中下言，悉無不善，于法當恭敬，誠如所說，諸天、世人無不從法而得成就。若有行惡，便墮地獄、餓鬼、畜生。” 
　　爾時，尊者阿難于四部眾中而師子吼，勸一切人，奉行此法。爾時，座上三萬天、人得法眼凈。 
　　爾時，四部之眾，諸天、世人聞尊者所說，歡喜奉行。  
十念品第二  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，去眾亂想，逮沙門果，自致涅槃。云何為一法？所謂念佛。當善修行，當廣演布，便成神通，去眾亂想，逮沙門果，自致涅槃。是故，諸比丘，當修行一法，當廣布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，去眾亂想，逮沙門果，自致涅槃。云何為一法？所謂念法。當善修行，當廣演布，便成神通，去眾亂想，逮沙門果，自致涅槃。是故，諸比丘，當修行一法，當廣布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，去眾亂想，獲沙門果，自致涅槃。云何為一法？所謂念眾。當善修行，當廣演布，便成神通，除眾亂想，逮沙門果，自致涅槃。是故，諸比丘，當修行一法，當廣演布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，除眾眾想，逮沙門果，自致涅槃。云何為一法？所謂念戒。當善修行，當廣演布，便成神通，除眾亂想，逮沙門果，自致涅槃。是故，諸比丘，當修行一法，當廣布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，去眾亂想，逮沙門果，自致涅槃。云何為一法？所謂念施。當善修行，當廣演布，便成神通，除眾亂想，逮沙門果，自致涅槃。如是，諸比丘，當修行一法，當廣布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，除諸亂想，獲沙門果，自致涅槃。云何為一法？所謂念天。當善修行，當廣演布，便成神通，去諸亂想，獲沙門果，自致涅槃。是故，諸比丘，當修行一法，當廣布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，除諸亂想，獲沙門果，自致涅槃。云何為一法？所謂念休息。當善修行，當廣演布，便成神通，去諸亂想，獲沙門果，自致涅槃。是故，諸比丘，當修行一法，當廣布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，除諸亂想，獲沙門果，自致涅槃。云何為一法？所謂念安般。當善修行，當廣演布，便成神通，去諸亂想，獲沙門果，自致涅槃。是故，諸比丘，當修行一法，當廣布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，除諸亂想，逮沙門果，自致涅槃。云何為一法？所謂念身非常。當善修行，當廣演布，便成神通，去眾亂想，得沙門果，自致涅槃。是故，諸比丘，當修行一法，當廣布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法，便成神通，除諸亂想，獲沙門果，自致涅槃。云何為一法？所謂念死。當善修行，當廣演布，便成神通，去眾亂想，得沙門果，自致涅槃。是故，諸比丘，當修行一法，當廣布一法。如是，諸比丘，當作是學！” 
　　爾時，諸比丘聞佛所說，歡喜奉行。  
　　佛、法、圣眾念，戒、施及天念， 
　　休息、安般念，身、死念在后。  
增壹阿含經卷第二 廣演品第三  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；已修行一法，便有名譽，成大果報，諸善普至，得甘露味，至無為處，便成神通，除諸亂想，逮沙門果，自致涅槃。云何為一法？所謂念佛。” 
　　佛告諸比丘：“云何修行念佛，便有名譽，成大果報，諸善普至，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所說。惟愿世尊為諸比丘說此妙義，諸比丘從如來聞已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別之。” 
　　答曰：“如是，世尊。” 
　　諸比丘前受教已，世尊告曰：“若有比丘正身正意，結跏趺坐，系念在前，無有他想，專精念佛。觀如來形，未曾離目；已不離目，便念如來功德。如來體者，金剛所成，十力具足，四無所畏，在眾勇健。如來顏貌，端正無雙，視之無厭；戒德成就，猶如金剛，而不可毀，清凈無瑕，亦如琉璃。如來三昧，未始有減，已息永寂，而無他念；驕慢強梁，諸情憺怕，欲意、恚想、愚惑之心、猶豫慢結，皆悉除盡。如來慧身，智無崖底，無所罣礙。如來身者，解脫成就，諸趣已盡，無復生分言‘我當更墮于生死’。如來身者，度知見城，知他人根，應度不度，此死生彼，周旋往來生死之際，有解脫者，無解脫者，皆具知之。是謂修行念佛，便有名譽，成大果報，諸善普至，得甘露味，至無為處，便成神通，除諸亂想，獲沙門果，自致涅槃。是故，諸比丘，常當思惟，不離佛念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；修行、廣布一法已，便有名譽，成大果報，諸善普至，得甘露味，至無為處，便成神通，除諸亂想，逮沙門果，自致涅槃。云何為一法？所謂念法。” 
　　佛告諸比丘：“云何修行念法，便有名譽，成大果報，諸善普至，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所說。惟愿世尊為諸比丘說此妙義，諸比丘從如來聞已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別說。” 
　　對曰：“如是，世尊。” 
　　諸比丘前受教已，佛告之曰：“若有比丘正身正意，結跏趺坐，系念在前，無有他想，專精念法。除諸欲愛，無有塵勞，渴愛之心，永不復興。夫正法者，于欲至無欲，離諸結縛、諸蓋之病。此法猶如眾香之氣，無有瑕疵亂想之念。是謂，比丘，修行念法者，便有名譽，成大果報，諸善普至，得甘露味，至無為處，便成神通，除諸亂想，逮沙門果，自致涅槃。是故，諸比丘，常當思惟，不離法念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；修行一法已，便有名譽，成大功德，諸善普至，得甘露味，至無為處，便成神通，除諸亂想，逮沙門果，自致涅槃。云何為一法？所謂念僧。” 
　　佛告諸比丘：“云何修行念僧，便有名譽，成大果報，諸善普至，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所說。惟愿世尊為諸比丘說此妙義，諸比丘從如來聞已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別說。” 
　　對曰：“如是，世尊。” 
　　諸比丘前受教已，世尊告曰：“若有比丘正身正意，結跏趺坐，系念在前，無有他想，專精念眾。如來圣眾，善業成就，質直順義，無有邪業，上下和穆，法法成就。如來圣眾，戒成就，三昧成就，智慧成就，解脫成就，解脫知見成就。圣眾者，所謂四雙八輩，是謂如來圣眾，應當恭敬，承事禮順。所以然者？是世福田故。于此眾中，皆同一器，亦以自度，復度他人至三乘道，如此之業名曰圣眾。是謂，諸比丘，若念僧者，便有名譽，成大果報，諸善普至，得甘露味，至無為處，便成神通，除諸亂想，逮沙門果，自致涅槃。是故，諸比丘，常當思惟，不離僧念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；修行一法已，便有名譽，成大果報，諸善普至，得甘露味，至無為處，便成神通，除諸亂想，逮沙門果，自致涅槃。云何為一法？所謂念戒。” 
　　佛告諸比丘：“云何修行念戒，便有名譽，成大果報，諸善普至，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所說。惟愿世尊為諸比丘說此妙義，諸比丘從如來聞已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別說。” 
　　諸比丘對曰：“如是，世尊。” 
　　諸比丘前受教已，世尊告曰：“若有比丘正身正意，結跏趺坐，系念在前，無有他想，專精念戒。所謂戒者，息諸惡故。戒能成道，令人歡喜，戒纓絡身，現眾好故。夫禁戒者，猶吉祥瓶，所愿便克；諸道品法，皆由戒成。如是，比丘，行禁戒者，成大果報，諸善普至，得甘露味，至無為處，便成神通，除諸亂想，獲沙門果，自致涅槃。是故，諸比丘，常當思惟，不離戒念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；修行一法已，便有名譽，成大果報，諸善普至，得甘露味，至無為處，便成神通，除諸亂想，逮沙門果，自致涅槃。云何為一法？所謂念施。” 
　　佛告諸比丘：“云何修行念施，便有名譽，成大果報，諸善普至，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所說。惟愿世尊為諸比丘說此妙義，諸比丘從如來聞已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別說。” 
　　諸比丘對曰：“如是，世尊。” 
　　諸比丘前受教已，世尊告曰：“若有比丘正身正意，結跏趺坐，系念在前，無有他想，專精念施。我今所施，施中之上，永無悔心，無返報想，快得善利！若人罵我，我終不還報；設人害我，手拳相加，刀杖相向，瓦石相擲，當起慈心，不興瞋恚。我所施者，施意不絕。是謂，比丘，名曰大施，便成大果報，諸善普至，得甘露味，至無為處，便成神通，除諸亂想，獲沙門果，自致涅槃。是故，諸比丘，常當思惟，不離施念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；修行一法已，便有名譽，成大果報，諸善普至，得甘露法，至無為處，便成神通，除諸亂想，逮沙門果，自致涅槃。云何為一法？所謂念天。” 
　　佛告諸比丘：“云何修行念天，便有名譽，成大果報，諸善普至，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所說。惟愿世尊為諸比丘說此妙義，諸比丘從如來聞已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別說。” 
　　諸比丘對曰：“如是，世尊。” 
　　諸比丘前受教已，世尊告曰：“若有比丘正身正意，結跏趺坐，系念在前，無有他想，專精念天。身、口、意凈，不造穢行。行戒成身，身放光明，無所不照，成彼天身；善果果報，成彼天身；眾行具足，乃成天身。如是，諸比丘，名曰念天，便得具足，成大果報，諸善普至，得甘露味，至無為處，便成神通，除諸亂想，獲沙門果，自致涅槃。是故，諸比丘，常當思惟，不離天念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；修行一法已，便有名譽，成大果報，諸善普至，得甘露味，至無為處，便成神通，除諸亂想，逮沙門果，自致涅槃。云何為一法？所謂念休息。” 
　　佛告諸比丘：“云何修行念休息，便有名譽，成大果報，眾善普至，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所說。惟愿世尊為諸比丘說此妙義，諸比丘從如來聞已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別說。” 
　　諸比丘對曰：“如是，世尊。” 
　　諸比丘前受教已，世尊告曰：“若有比丘正身正意，結跏趺坐，系念在前，無有他想，專精念休息。所謂休息者，心意想息，志性詳諦，亦無卒暴，恒專一心，意樂閑居，常求方便，入三昧定；常念不貪，勝光上達。如是，諸比丘，名曰念休息，便得具足，成大果報，諸善普至，得甘露味，至無為處，便成神通，除諸亂想，獲沙門果，自致涅槃。是故，諸比丘，常當思惟，不離休息念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；修行一法已，便有名譽，成大果報，諸善普具，得甘露味，至無為處，便成神通，除諸亂想，逮沙門果，自致涅槃。云何為一法？所謂念安般。” 
　　佛告諸比丘：“云何修行念安般，便有名譽，成大果報，眾善普具，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所宣。惟愿世尊為諸比丘說此妙義，諸比丘從如來聞已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別說。” 
　　諸比丘對曰：“如是，世尊。” 
　　諸比丘前受教已，世尊告曰：“若有比丘正身正意，結跏趺坐，系念在前，無有他想，專精念安般。所謂安般者，若息長時，亦當觀知我今息長；若復息短，亦當觀知我今息短；若息極冷，亦當觀知我今息冷；若復息熱，亦當觀知我今息熱。具觀身體，從頭至足皆當觀知。若復息有長短，亦當觀息有長有短，用心持身，知息長短，皆悉知之，尋息出入，分別曉了。若心持身知息長短，亦復知之，數息長短，分別曉了。如是，諸比丘，名曰念安般，便得具足，成大果報，諸善普至，得甘露味，至無為處，便成神通，除諸亂想，獲沙門果，自致涅槃。是故，諸比丘，常當思惟，不離安般念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；修行一法已，便有名譽，成大果報，諸善普至，得甘露味，至無為道，便成神通，除諸亂想，逮沙門果，自致涅槃。云何為一法？所謂念身。” 
　　佛告諸比丘：“云何修行念身，便有名譽，成大果報，諸善普至，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所宣。惟愿世尊為諸比丘說此妙法，諸比丘從如來聞法已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別說。” 
　　諸比丘對曰：“如是，世尊。” 
　　諸比丘前受教已，世尊告曰：“若有比丘正身正意，結跏趺坐，系念在前，無有他想，專精念身。所謂念身者，發、毛、爪、齒、皮、肉、筋、骨、髓、膽、肝、肺、心、脾、腎、大腸、小腸、白膜、膀胱、屎、尿、百葉、倉、腸、胃、脬、溺、淚、唾、涕、膿、血、肪脂、涎、髑髏、腦。何者是身為？地種是也？水種是也？火種是耶？風種是也？為父種、母種所造耶？從何處來？為誰所造？眼、耳、鼻、口、身、心，此終當生何處？如是，諸比丘，名曰念身，便得具足，成大果報，諸善普至，得甘露味，至無為處，便成神通，除諸亂想，獲沙門果，自致涅槃。是故，諸比丘，常當思惟，不離身念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法；修行一法已，便有名譽，成大果報，諸善普至，得甘露味，至無為處，便成神通，除諸亂想，逮沙門果，自致涅槃。云何為一法？所謂念死。” 
　　佛告諸比丘：“云何修行念死，便有名譽，成大果報，諸善普至，得甘露味，至無為處，便成神通，除諸亂想，獲沙門果，自致涅槃？” 
　　爾時，諸比丘白世尊曰：“諸法之本，如來所宣。惟愿世尊為諸比丘說此妙法，諸比丘從如來聞法已，便當受持！” 
　　爾時，世尊告諸比丘：“諦聽！諦聽！善思念之，吾當為汝廣分別說。” 
　　諸比丘對曰：“如是，世尊。” 
　　諸比丘前受教已，世尊告曰：“若有比丘正身正意，結跏趺坐，系念在前，無有他想，專精念死。所謂死者，此沒生彼，往來諸趣，命逝不停，諸根散壞，如腐敗木，命根斷絕，宗族分離，無形無響，亦無相貌。如是，諸比丘，名曰念死，便得具足，成大果報，諸善普至，得甘露味，至無為處，便成神通，除諸亂想，獲沙門果，自致涅槃。是故，諸比丘，常當思惟，不離死念，便當獲此諸善功德。如是，諸比丘，當作是學！” 
　　爾時，諸比丘聞佛所說，歡喜奉行。  
　　佛、法及圣眾，乃至竟死念， 
　　雖與上同名，其義各別異。  
增壹阿含經卷第三 弟子品第四  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我聲聞中第一比丘，寬仁博識，善能勸化，將養圣眾，不失威儀，所謂阿若拘鄰比丘是。初受法味，思惟四諦，亦是阿若拘鄰比丘。善能勸導，福度人民，所謂優陀夷比丘是。速成神通，中不有悔，所謂摩訶男比丘是。恒飛虛空，足不蹈地，善肘比丘是。乘虛教化，意無榮冀，所謂婆破比丘是。居樂天上，不處人中，所謂牛跡比丘是。恒觀惡露不凈之想，善勝比丘是。將養圣眾，四事供養，所謂優留毗迦葉比丘是。心意寂然，降伏諸結，所謂江迦葉比丘是。觀了諸法，都無所著，所謂象迦葉比丘是。  
　　“拘鄰、陀夷、男，善肘、婆第五， 
　　　牛跡及善勝，迦葉三兄弟。  
　　“我聲聞中第一比丘，威容端正，行步庠序，所謂馬師比丘是。智慧無窮，決了諸疑，所謂舍利弗比丘是。神足輕舉，飛到十方，所謂大目揵連比丘是。勇猛精進，堪任苦行，所謂二十億耳比丘是。十二頭陀，難得之行，所謂大迦葉比丘是。天眼第一，見十方域，所謂阿那律比丘是。坐禪入定，心不錯亂，所謂離曰比丘是。能廣勸率，施立齋講，陀羅婆摩羅比丘是。安造房舍，與招提僧，所謂小陀羅婆摩羅比丘是。貴豪種族，出家學道，所謂羅吒婆羅比丘是。善分別義，敷演道教，所謂大迦旃延比丘是。  
　　“馬師、舍利弗，拘律、耳、迦葉， 
　　　阿那律、離曰，摩羅、吒、旃延。  
　　“我聲聞中第一比丘，堪任受籌，不違禁法，所謂軍頭波漠比丘是。降伏外道，履行正法，所謂賓頭盧比丘是。瞻視疾病，供給醫藥，所謂讖比丘是。四事供養衣被、飲食，亦是讖比丘。能造偈頌，嘆如來德，鵬耆舍比丘是。言論辯了而無疑滯，亦是鵬耆舍比丘。得四辯才，觸難答對，所謂摩訶拘絺羅比丘是。清凈閑居，不樂人中，所謂堅牢比丘是。乞食耐辱，不避寒暑，所謂難提比丘是。獨處靜坐，專意念道，所謂今毗羅比丘是。一坐一食，不移乎處，所謂施羅比丘是。守持三衣，不離食、息，所謂浮彌比丘是。  
　　“軍頭、賓頭盧，讖、鵬、拘絺羅， 
　　　堅牢及難提，今毗、施羅、彌。  
　　“我聲聞中第一比丘，樹下坐禪，意不移轉，所謂狐疑離曰比丘是。苦身露坐，不避風雨，所謂婆蹉比丘是。獨樂空閑，專意思惟，所謂陀素比丘是。著五納衣，不著榮飾，所謂尼婆比丘是。常樂冢間，不處人中，所謂優多羅比丘是。恒坐草蓐，日福度人，所謂盧醯寧比丘是。不與人語，視地而行，所謂優鉗摩尼江比丘是。坐起行步，常入三昧，所謂刪提比丘是。好游遠國，教授人民，所謂曇摩留支比丘是。喜集圣眾，論說法味，所謂迦淚比丘是。  
　　“狐疑、婆蹉離，陀蘇、婆、優多， 
　　　盧醯、優迦摩，息、曇摩留、淚。  
　　“我聲聞中第一比丘，壽命極長，終不中夭，所謂婆拘羅比丘是。常樂閑居，不處眾中，所謂婆拘羅比丘是。能廣說法，分別義理，所謂滿愿子比丘是。奉持戒律，無所觸犯，優波離比丘是。得信解脫，意無猶豫，所謂婆迦利比丘是。天體端正，與世殊異，所謂難陀比丘是。諸根寂靜，心不變易，亦是難陀比丘。辯才卒發，解人疑滯，所謂婆陀比丘是。能廣說義，理不有違，所謂斯尼比丘是。喜著好衣，行本清凈，所謂天須菩提比丘是。常好教授諸后學者，難陀迦比丘是。善誨禁戒比丘尼僧，所謂須摩那比丘是。  
　　“婆拘、滿、波離，婆迦利、難陀， 
　　　陀、尼、須菩提，難陀、須摩那。  
　　“我聲聞中第一比丘，功德盛滿，所適無短，所謂尸婆羅比丘是。具足眾行道品之法，所謂優波先迦蘭陀子比丘是。所說和悅，不傷人意，所謂婆陀先比丘是。修行安般，思惟惡露，所謂摩訶迦延那比丘是。計我無常，心無有想，所謂優頭槃比丘是。能雜種論，暢悅心識，所謂拘摩羅迦葉比丘是。著弊惡衣，無所羞恥，所謂面王比丘是。不毀禁戒，誦讀不懈，所謂羅云比丘是。以神足力能自隱曀，所謂般兔比丘是。能化形體，作若干變，所謂周利般兔比丘是。  
　　“尸婆、優波先，婆陀、迦延那， 
　　　優頭、迦葉、王，羅云、二般兔。  
　　“我聲聞中第一比丘，豪族富貴，天性柔和，所謂釋王比丘是。乞食無厭足，教化無窮，所謂婆提波羅比丘是。氣力強盛，無所畏難，亦是婆提波羅比丘是。音響清徹，聲至梵天，所謂羅婆那婆提比丘是。身體香潔，熏乎四方，鴦迦阇比丘是。我聲聞中第一比丘，知時明物，所至無疑，所憶不忘，多聞廣遠，堪任奉上，所謂阿難比丘是。莊嚴服飾，行步顧影，所謂迦持利比丘是。諸王敬待，群臣所宗，所謂月光比丘是。天人所奉，恒朝侍省，所謂輸提比丘是。以舍人形，像天之貌，亦是輸提比丘。諸天師導，旨授正法，所謂天比丘是。自憶宿命無數劫事，所謂果衣比丘是。  
　　“釋王、婆提波，羅婆、鴦迦阇， 
　　　阿難、迦、月光，輸提、天、婆醯。  
　　“我聲聞中第一比丘，體性利根，智慧淵遠，所謂鴦掘魔比丘是。能降伏魔外道邪業，所謂僧迦摩比丘是。入水三昧，不以為難，所謂質多舍利弗比丘是。廣有所識，人所敬念，亦是質多舍利弗比丘是。入火三昧，普照十方，所謂善來比丘是。能降伏龍，使奉三尊，所謂那羅陀比丘是。降伏鬼神，改惡修善，所謂鬼陀比丘是。降乾沓和，勤行善行，所謂毗盧遮比丘是。恒樂空定，分別空義，所謂須菩提比丘是。志在空寂，微妙德業，亦是須菩提比丘。行無想定，除去諸念，所謂耆利摩難比丘是。入無愿定，意不起亂，所謂炎盛比丘是。  
　　“鴦掘、僧迦摩，質多、善、那羅， 
　　　閱叉、浮盧遮，善業、摩難、炎。  
　　“我聲聞中第一比丘，入慈三昧，心無恚怒，梵摩達比丘是。入悲三昧，成就本業，所謂須深比丘是。得喜行德，無若干想，所謂娑彌陀比丘是。常守護心，意不舍離，所謂躍波迦比丘是。行炎盛三昧，終不解脫，所謂曇彌比丘是。言語粗獷，不避尊貴，所謂比利陀婆遮比丘是。入金光三昧，亦是比利陀婆遮比丘。入金剛三昧，不可沮壞，所謂無畏比丘是。所說決了，不懷怯弱，所謂須泥多比丘是。恒樂靜寂，意不處亂，所謂陀摩比丘是。義不可勝，終不可伏，所謂須羅陀比丘是。  
　　“梵達、須深摩，娑彌、躍、曇彌， 
　　　比利陀、無畏，須泥、陀、須羅。  
　　“我聲聞中第一比丘，曉了星宿，預知吉兇，所謂那伽波羅比丘是。恒喜三昧，禪悅為食，所謂婆私吒比丘是。常以喜為食，所謂須夜奢比丘是。恒行忍辱，對至不起，所謂滿愿盛明比丘是。修習日光三昧，所謂彌奚比丘是。明算術法，無有差錯，所謂尼拘留比丘是。分別等智，恒不忘失，所謂鹿頭比丘是。得雷電三昧者，不懷恐怖，所謂地比丘是。觀了身本，所謂頭那比丘是。最后取證得漏盡通，所謂須拔比丘是。  
　　“那伽、吒、舍、那，彌奚、尼拘留， 
　　　鹿頭、地、頭那，須拔最在后。  
　　“此百賢圣，悉應廣演。”  
比丘尼品第五  
　　“我聲聞中第一比丘尼，久出家學，國王所敬，所謂大愛道瞿曇彌比丘尼是。智慧聰明，所謂讖摩比丘尼是。神足第一，感致諸神，所謂優缽華色比丘尼是。行頭陀法，十一限礙，所謂機梨舍瞿曇彌比丘尼是。天眼第一，所照無礙，所謂奢拘梨比丘尼是。坐禪入定，意不分散，所謂奢摩比丘尼是。分別義趣，廣演道教，所謂波頭蘭阇那比丘尼是。奉持律教，無所加犯，所謂波羅遮那比丘尼是。得信解脫，不復退還，所謂迦旃延比丘尼是。得四辯才，不懷怯弱，所謂最勝比丘尼是。  
　　“大愛及讖摩，優缽、機曇彌， 
　　　拘利、奢、蘭阇，波羅、迦旃、勝。  
　　“我聲聞中第一比丘尼，自識宿命無數劫事，所謂拔陀迦毗離比丘尼是。顏色端正，人所敬愛，所謂醯摩阇比丘尼是。降伏外道，立以正教，所謂輸那比丘尼是。分別義趣，廣說分部，所謂曇摩提那比丘尼是。身著粗衣，不以為愧，所謂優多羅比丘尼是。諸根寂靜，恒若一心，所謂光明比丘尼是。衣服齊整，常如法教，所謂禪頭比丘尼是。能雜種論，亦無疑滯，所謂檀多比丘尼是。堪任造偈，贊如來德，所謂天與比丘尼是。多聞博知，恩惠接下，所謂瞿卑比丘尼是。  
　　“拔陀、阇、輸那，曇摩那、優多， 
　　　光明、禪、檀多，天與及瞿卑。  
　　“我聲聞中第一比丘尼，恒處閑靜，不居人間，所謂無畏比丘尼是。苦體乞食，不擇貴賤，所謂毗舍佉比丘尼是。一處一坐，終不移易，所謂拔陀婆羅比丘尼是。遍行乞求，廣度人民，所謂摩怒訶利比丘尼是。速成道果，中間不滯，所謂陀摩比丘尼是。執持三衣，終不舍離，所謂須陀摩比丘尼是。恒坐樹下，意不改易，所謂珕須那比丘尼是。恒居露地，不念覆蓋，所謂奢陀比丘尼是。樂空閑處，不在人間，所謂優迦羅比丘尼是。長坐草蓐，不著文飾，所謂離那比丘尼是。著五納衣，以次分衛，所謂阿奴波摩比丘尼是。  
　　“無畏、多毗舍，拔陀、摩怒訶， 
　　　檀、須檀、珕、奢，優迦、離、阿奴。  
　　“我聲聞中第一比丘尼，樂空冢間，所謂優迦摩比丘尼是。多游于慈，愍念生類，所謂清明比丘尼是。悲泣眾生，不及道者，所謂素摩比丘尼是。喜得道者，愿及一切，所謂摩陀利比丘尼是。護守諸行，意不遠離，所謂迦羅伽比丘尼。守空執虛，了之無有，所謂提婆修比丘尼是。心樂無想，除去諸著，所謂日光比丘尼是。修習無愿，心恒廣濟，所謂末那婆比丘尼是。諸法無疑，度人無限，所謂毗摩達比丘尼是。能廣說義，分別深法，所謂普照比丘尼是。  
　　“優迦、明、素摩，摩陀、迦、提婆， 
　　　日光、末那婆，毗摩達、普照。  
　　“我聲聞中第一比丘尼，心懷忍辱，如地容受，所謂曇摩提比丘尼是。能教化人，使立檀會，所謂須夜摩比丘尼是。辦具床座，亦是須夜摩比丘尼是。心已永息，不興亂想，所謂因提阇比丘尼是。觀了諸法，而無厭足，所謂龍比丘尼是。意強勇猛，無所染著，所謂拘那羅比丘尼是。入水三昧，普潤一切，所謂婆須比丘尼是。入焰光三昧，悉照萌類，所謂降提比丘尼是。觀惡露不凈，分別緣起，所謂遮波羅比丘尼是。育養眾人，施與所乏，守迦比丘尼是。我聲聞中最后第一比丘尼，拔陀軍陀羅拘夷國比丘尼是。  
　　“曇摩、須夜摩，因提、龍、拘那， 
　　　婆須、降、遮波，守迦、拔陀羅。  
　　“此五十比丘尼，當廣說如上。”  
清信士品第六  
　　“我弟子中第一優婆塞，初聞法藥，成賢圣證，三果商客是。第一智慧，質多長者是。神德第一，所謂乾提阿藍是。降伏外道，所謂掘多長者是。能說深法，所謂優波掘長者是。恒坐禪思，呵侈阿羅婆是。降伏魔宮，所謂勇健長者是。福德盛滿，阇利長者是。大檀越主，所謂須達長者是。門族成就，泯兔長者是。  
　　“三果、質、乾提，掘、波及羅婆， 
　　　勇、阇利、須達，泯兔是謂十。  
　　“我弟子中第一優婆塞，好問義趣，所謂生漏婆羅門是。利根通明，所謂梵摩俞是。諸佛信使，御馬摩納是。計身無我，喜聞笒婆羅門是。論不可勝，毗裘婆羅門是。能造誦偈，優婆離長者是。言語速疾，亦是優婆離長者。喜施好寶，不有吝心，所謂殊提長者是。建立善本，所謂優迦毗舍離是。能說妙法，所謂最上無畏優婆塞是。所說無畏，善察人根，所謂頭摩大將領毗舍離是。  
　　“生漏、梵摩俞，御馬及聞笒， 
　　　毗裘、優波離，殊提、優、畏、摩。  
　　“我弟子中第一優婆塞，好喜惠施，所謂毗沙王是。所施狹少，光明王是。建立善本，王波斯匿是。得無根善信，起歡喜心，所謂王阿阇世是。至心向佛，意不變易，所謂優填王是。承事正法，所謂月光王子是。供奉圣眾，意恒平等，所謂造祇洹王子是。常喜濟彼，不自為己，師子王子是。善恭奉人，無有高下，無畏王子是。離貌端正，與人殊勝，所謂雞頭王子是。  
　　“毗沙王、光明，波斯匿、阇世， 
　　　月、祇桓、優填，師子、畏、雞頭。  
　　“我弟子中第一優婆塞，恒行慈心，所謂不尼長者是。心恒悲念一切之類，所謂摩訶納釋種是。常行喜心，所謂拔陀釋種是。恒行護心，不失善行，所謂毗阇先優婆塞是。堪任行忍，所謂師子大將是。能雜種論，所謂毗舍御優婆塞是。賢圣默然，難提婆羅優婆塞是。勤修善行，無有休息，所謂優多羅優婆塞是。諸根寂靜，所謂天摩優婆塞是。我弟子中最后受證，所謂拘夷那摩羅是。  
　　“不尼、摩訶納，拔陀、毗阇先， 
　　　師子、毗舍、離，優多、天、摩羅。  
　　“四十優婆塞，盡當廣說如上。”  
清信女品第七  
　　“我弟子中第一優婆斯，初受道證，所謂難陀、難陀婆羅優婆斯是。智慧第一，久壽多羅優婆斯是。恒喜坐禪，須毗耶女優婆斯是。慧根了了，毗浮優婆斯是。堪能說法，鴦竭阇優婆斯是。善演經義，跋陀娑羅須焰摩優婆斯是。降伏外道，婆修陀優婆斯是。音響清徹，無憂優婆斯是。能種種論，婆羅陀優婆斯是。勇猛精進，所謂須頭優婆斯是。  
　　“難陀陀、久壽，須毗、鴦竭阇， 
　　　須焰及無憂，婆羅陀、須頭。  
　　“我弟子中第一優婆斯，供養如來，所謂摩利夫人是。承事正法，所謂須賴婆夫人是。供養圣眾，舍彌夫人是。瞻視當來過去賢士，所謂月光夫人是。檀越第一，雷電夫人是。恒行慈三昧，所謂摩訶光優婆斯是。行悲哀愍，毗提優婆斯是。喜心不絕，拔陀優婆斯是。行守護業，難陀母優婆斯是。得信解脫，照曜優婆斯是。  
　　“摩利、須賴婆，舍彌、光月、雷， 
　　　大光、毗提、陀，難陀及照曜。  
　　“我弟子中第一優婆斯，恒行忍辱，所謂無憂優婆斯是。行空三昧，所謂毗讎先優婆斯是。行無想三昧，所謂優那陀優婆斯是。行無愿三昧，無垢優婆斯是。好教授彼，尸利夫人優婆斯是。善能持戒，鴦竭摩優婆斯是。形貌端正，雷焰優婆斯是。諸根寂靜，最勝優婆斯是。多聞博知，泥羅優婆斯是。能造頌偈，修摩迦提須達女優婆斯是。無所怯弱，亦是須達女優婆斯是。我聲聞中最后取證優婆斯者，所謂藍優婆斯是。  
　　“無憂、毗讎先，優那、無垢、尸， 
　　　鴦竭、雷焰、勝，泥、修摩、藍女。  
　　“此三十優婆斯，廣說如上。”  
阿須倫品第八  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“受形大者，莫過阿須倫王。比丘當知：阿須倫形廣長八萬四千由旬，口縱廣千由旬。比丘當知：或有是時，阿須倫王欲觸犯日時，倍復化身十六萬八千由旬，住日月前。日月王見已，各懷恐怖，不寧本處。所以然者？阿須倫形甚可畏故，彼日月王以懷恐懼，不復有光明；然阿須倫不敢前捉日月。何以故？日月威德有大神力，壽命極長，顏色端正，受樂無窮。欲知壽命長短者，住壽一劫。復是此間眾生福佑，令日月王不為阿須倫所見觸惱。爾時，阿須倫便懷愁憂，即于彼沒。 
　　“如是，諸比丘，弊魔波旬恒在汝后，求其方便，壞敗善根。波旬便化極妙奇異色、聲、香、味、細滑之法，欲迷亂諸比丘意。波旬作是念：‘我當會遇得比丘眼便，亦當得耳、鼻、口、身、意之便。’爾時，比丘雖見極妙六情之法，心不染著。爾時，弊魔波旬便懷愁憂，即退而去。所以然者？多薩阿竭、阿羅呵威力所致。何以故？諸比丘不近色、聲、香、味、細滑法。爾時，比丘恒作是學：‘受人信施，極為甚難，不可消化，墮墜五趣，不得至無上正真之道；要當專意，未獲者獲，未得者得，未度者度，未得證者教令成證。’是故，諸比丘，未有信施，不起想念；已有信施，便能消化，不起染著。如是，諸比丘，當作是學！” 
　　時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現于世，多饒益人，安隱眾生，愍世群萌，欲使天、人獲其福佑。云何為一人？所謂多薩阿竭、阿羅呵、三耶三佛。是謂一人出現于世，多饒益人，安隱眾生，愍世群萌，欲使天、人獲其福佑。是故，諸比丘，常興恭敬于如來所。是故，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現于世，便有一人入道在于世間，亦有二諦、三解脫門、四諦真法、五根、六邪見滅、七覺意、賢圣八道品、九眾生居、如來十力、十一慈心解脫，便出現于世。云何為一人？所謂多薩阿竭、阿羅呵、三耶三佛。是謂一人出現于世，便有一人入道在于世間，亦有二諦、三解脫門、四諦真法、五根、六邪見滅、七覺意、賢圣八道品、九眾生居、如來十力、十一慈心解脫，便出現于世。是故，諸比丘，常興恭敬于如來所，亦當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現于世，便有智慧光明出現于世。云何為一人？所謂多薩阿竭、阿羅呵、三耶三佛。是謂一人出現于世，便有智慧光明出現于世。是故，諸比丘，當信心向佛，無有傾邪。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現于世，無明大冥便自消滅。爾時，凡愚之士為此無明所見纏結，生死所趣，如實不知，周旋往來今世、后世，從劫至劫，無有解已；若多薩阿竭、阿羅呵、三耶三佛出現世時，無明大暗便自消滅。是故，諸比丘，當念承事諸佛。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現于世，便有三十七品出現于世。云何三十七品道？所謂四意止、四意斷、四神足、五根、五力、七覺意、八真行，便出現于世。云何為一人？所謂多薩阿竭、阿羅呵、三耶三佛。是故，諸比丘，常當承事于佛，亦當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人沒盡于世，人民之類多懷愁憂，天及人民普失蔭覆。云何為一人？所謂多薩阿竭、阿羅呵、三耶三佛。是謂一人沒盡于世，人民之類多懷愁憂，天及人民普失蔭覆。所以然者？若多薩阿竭于世滅盡，三十七品亦復滅盡。是故，諸比丘，常當恭敬于佛。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現于世，爾時天及人民便蒙光澤，便有信心于戒、聞、施、智慧。猶如秋時月光盛滿而無塵穢，普有所照；此亦如是，若多薩阿竭、阿羅呵、三耶三佛出現世間，天及人民便蒙光澤，有信心于戒、聞、施、智慧，如月盛滿，普照一切。是故，諸比丘，興恭敬心于如來所。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現于世，爾時天及人民皆悉熾盛，三惡眾生便自減少。猶如國界圣王治化時，彼城中人民熾盛，鄰國力弱；此亦如是，若多薩阿竭出現世時，三惡趣道便自減少。如是，諸比丘，當信心向佛。是故，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現于世，無與等者，不可摸則，獨步無侶，無有儔匹，諸天、人民無能及者，信、戒、聞、施、智慧，無能及者。云何為一人？所謂多薩阿竭、阿羅呵、三耶三佛。是謂一人出現于世，無與等者，不可摸則，獨步無伴，無有儔匹，諸天、人民無能及者，信、戒、聞、施、智慧，皆悉具足。是故，諸比丘，當信敬于佛。如是，諸比丘，當作是學！” 
　　爾時，諸比丘聞佛所說，歡喜奉行。  
　　須倫、益、一道，光明及暗冥， 
　　道品、沒盡、信，熾盛、無與等。  
增壹阿含經卷第四 一子品第九  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“猶如母人，心懷篤信，唯有一子，恒作是念：‘云何當教授彼，使成為人？’” 
　　爾時，諸比丘白世尊曰：“我等，世尊，不解此義。世尊是諸法之本，如來所陳，靡不承受。惟愿世尊與諸比丘說此深法，聞已奉行！” 
　　爾時，世尊告諸比丘：“諦聽！諦聽！善思念之，吾當為汝分別其義。” 
　　諸比丘對曰：“如是，世尊。”爾時，諸比丘從佛受教。 
　　世尊告曰：“猶彼優婆斯心懷篤信，作是教訓：‘汝今在家，當如質多長者，亦如象童子。所以然者？此是其限，此是其量。世尊受證弟子，所謂質多長者、象童子也。’若童子意欲剃除須發，著三法衣，出家學道，當如舍利弗、目揵連比丘。所以然者？此是其限，此是其量。所謂舍利弗、目揵連比丘，好學正法，莫作邪業，興起非法；設汝生此染著之想，便當墜墮三惡趣中。善念專心，不得者得，不獲者獲，未得證者，今當受證。所以然者？諸比丘，信施之重，實不可消，令人不得至道。是故，諸比丘，莫生染著之意，已生當滅。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“篤信優婆斯唯有一女，彼當云何教訓成就？” 
　　爾時，諸比丘白世尊曰：“我等，世尊，不解此義。世尊是諸法之本，如來所陳，靡不承受。惟愿世尊與諸比丘說此深法，聞已奉行！” 
　　爾時，世尊告諸比丘：“諦聽！諦聽！善思念之，吾當為汝分別其義。” 
　　諸比丘對曰：“如是。”爾時，諸比丘從佛受教。 
　　世尊告曰：“猶彼篤信優婆斯教訓女曰：‘汝今在家者，當如拘讎多羅優婆斯、難陀母。所以然者？此是其限，此是其量。世尊受證弟子，所謂拘讎多羅優婆斯、難陀母是。’若女意欲剃除須發，著三法衣，出家學道者，當如讖摩比丘尼、優缽華色比丘尼。所以然者？此是其量，此是其限。所謂讖摩比丘尼、優缽華色比丘尼，好學正法，莫作邪業，興起非法；設汝生此染著之想，便當墜墮三惡趣中。善念專心，不果者果，不獲者獲，未得證者，今當受證。所以然者？諸比丘，信施之重，實不可消，令人不得至道之趣。是故，諸比丘，莫生染著之想，已生當滅。如是，諸比丘，當作是學！” 
　　爾時，諸比聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我不見一法疾于心者，無譬可喻。猶如獼猴舍一取一，心不專定；心亦如是，前想、后想所不同者，以方便法不可摸則，心回轉疾。是故，諸比丘，凡夫之人不能觀察心意。是故，諸比丘，常當降伏心意，令趣善道，亦當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我不見一法疾于心者，無譬可喻。猶如獼猴舍一取一，心不專定；心亦如是，前想、后想所念不同。是故，諸比丘，凡夫之人不能觀察心意所由。是故，諸比丘，常當降伏心意，得趣善道。是故，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我恒觀見一人心中所念之事，此人如屈伸臂頃墮泥犁中。所以然者？由惡心故，心之生病墜墮地獄。” 
　　爾時，世尊便說偈言：  
　　“猶如有一人，心懷瞋恚想， 
　　　今告諸比丘，廣演其義趣： 
　　　今正是其時，設有命終者， 
　　　假令入地獄，由心穢行故。  
　　“是故，諸比丘，當降伏心，勿生穢行。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我恒觀見一人心中所念之事，如屈伸臂頃而生天上。所以然者？由善心故；已生善心，便生天上。” 
　　爾時，世尊便說偈言：  
　　“設復有一人，而生善妙心， 
　　　今告諸比丘，廣演其義趣： 
　　　今正是其時，設有命終者， 
　　　便得生天上，由心善行故。  
　　“是故，諸比丘，當發凈意，勿生穢行。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我于此眾中，不見一法最勝最妙，眩惑世人，不至永寂，縛著牢獄，無有解已。所謂男子見女色已，便起想著，意甚愛敬，令人不至永寂，縛著牢獄，無有解已。意不舍離，周旋往來，今世后世，回轉五道，動歷劫數。” 
　　爾時，世尊便說偈曰：  
　　“梵音柔軟聲，如來說難見， 
　　　或復有時見，系念在目前。 
　　　亦莫與女人，往來與言語， 
　　　恒羅伺捕人，不得至無為。  
　　“是故，諸比丘，當除諸色，莫起想著。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時佛在舍衛國祇樹給孤獨園。 
　　爾時，世尊告諸比丘：“我于此眾中，不見一法最勝最妙，眩惑世人，不至永寂，縛著牢獄，無有解已。所謂女見男子色已，便起想著，意甚愛敬，令人不至永寂，縛著牢獄，無有解已。意不舍離，周旋往來，今世后世，回轉五道，動歷劫數。” 
　　爾時，世尊便說偈曰：  
　　“若生顛倒想，興念恩愛心， 
　　　除念意染著，便無此諸穢。  
　　“是故，諸比丘，當除諸色，莫起想著。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時佛在舍衛國祇樹給孤獨園。 
　　爾時，世尊告諸比丘：“我于此眾中，不見一法，無欲想便起欲想，已起欲想便增益；無瞋恚想便起瞋恚，已起瞋恚便增多；無睡眠想便起睡眠，已起睡眠便增多；無調戲想便起調戲，已起調戲便增多；無疑想便起疑想，已起疑想便增多。亦當觀惡露不凈想，設作亂想，無欲想便有欲想，已有欲想便增多；瞋恚、睡眠，本無疑想便起疑想，疑想已起便增多。是故，諸比丘，莫作亂想，常當專意。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我于此法中，不見一法，未有欲想便不生欲想，已生欲想便能滅之；未生瞋恚想便不生，已生瞋恚想便能滅之；未生睡眠想便不生，已生睡眠想便能滅之；未生調戲想便不生，已生調戲想便能滅之；未生疑想便不生，已生疑想便能滅之。亦當觀惡露不凈，已觀惡露不凈，未生欲想便不生，已生便能滅之；未生瞋恚便不生，已生瞋恚便能滅之；乃至疑，未生疑想便不生，已生疑想便能滅之。是故，諸比丘，常當專意觀不凈想。如是，諸比丘，當作是學！” 
　　爾時，諸比丘聞佛所說，歡喜奉行。  
　　二斯及二心，一墮、一生天， 
　　男女想受樂，二欲想在后。  
護心品第十  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法。修行一法，廣布一法已，便得神通，諸行寂靜，得沙門果，至泥洹界。云何為一法？所謂無放逸行。云何為無放逸行？所謂護心也。云何護心？于是，比丘，常守護心有漏、有漏法。當彼寧護心有漏、有漏法，于有漏法便得悅豫，亦有信樂，住不移易，恒專其意，自力勸勉。 
　　“如是，比丘，彼無放逸行，恒自謹慎。未生欲漏便不生，已生欲漏便能使滅；未生有漏便不生，已生有漏便能使滅；未生無明漏便不生，已生無明漏便能使滅。比丘于彼無放逸行，閑靜一處，恒自覺知而自游戲，欲漏心便得解脫，有漏心、無明漏心便得解脫；已得解脫，便得解脫智：生死已盡，梵行已立，所作已辦，更不復受有，如實知之。” 
　　爾時，世尊便說斯偈：  
　　“無驕甘露跡，放逸是死徑， 
　　　無慢則不死，慢者即是死。  
　　“是故，諸比丘，當念修行無放逸行。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時佛在舍衛國祇樹給孤獨園。 
　　爾時，世尊告諸比丘：“當修行一法，當廣布一法。修行一法，廣布一法已，便得神通，諸行寂靜，得沙門果，至泥洹處。云何為一法？謂無放逸行于諸善法。云何無放逸行？所謂不觸嬈一切眾生，不害一切眾生，不惱一切眾生，是謂無放逸行。 
　　“彼云何名善法？所謂賢圣八道品：等見、等方便、等語、等行、等命、等治、等念、等定，是謂善法。” 
　　爾時，世尊便說偈曰：  
　　“施一切眾生，不如法施人， 
　　　雖施眾生福，一人法施勝。  
　　“是故，諸比丘，當修行善法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當云何觀檀越施主？” 
　　爾時，諸比丘白世尊曰：“世尊是諸法之王，惟愿世尊與諸比丘而說此義，聞已盡當奉持！” 
　　爾時，世尊告諸比丘：“諦聽！諦聽！善思念之，我當與汝分別其義。” 
　　對曰：“如是，世尊。”爾時，諸比丘從佛受教。 
　　世尊告曰：“檀越施主當恭敬如子孝順父母，養之、侍之，長益五陰，于閻浮利地現種種義。觀檀越主能成人戒、聞、三昧、智慧，諸比丘多所饒益，于三寶中無所罣礙，能施卿等衣被、飲食、床榻、臥具、病瘦醫藥。是故，諸比丘，當有慈心于檀越所，小恩常不忘，況復大者！恒以慈心向彼檀越，說身、口、意清凈之行，不可稱量，亦無有限。身行慈，口行慈，意行慈，使彼檀越所施之物，終不唐捐，獲其大果，成大福佑，有大名稱，流聞世間，甘露法味。如是，諸比丘，當作是學！” 
　　爾時，世尊便說偈曰：  
　　“施以成大財，所愿亦成就， 
　　　王及諸賊盜，不能侵彼物。 
　　　施以得王位，紹繼轉輪處， 
　　　七寶具足成，本施之所致。 
　　　布施成天身，首著雜寶冠， 
　　　與諸妓女游，本施之果報。 
　　　施得天帝釋，天王威力盛， 
　　　千眼莊嚴形，本施之果報。 
　　　布施成佛道，三十二相具， 
　　　轉無上法輪，本施之果報。”  
　　爾時，諸比丘聞佛所說，歡喜奉行。  
　　聞如是：一時佛在舍衛國祇樹給孤獨園。 
　　爾時，世尊告諸比丘：“檀越施主當云何承事供養精進持戒諸賢圣人？” 
　　爾時，諸比丘白世尊曰：“世尊是諸法之王，惟愿世尊與諸比丘而說此義，聞已盡當奉持！” 
　　爾時，世尊告諸比丘：“諦聽！諦聽！善思念之，我當與汝分別其義。” 
　　對曰：“如是，世尊。”爾時，諸比丘從佛受教。 
　　世尊告曰：“檀越施主承事供養精進持戒諸多聞者，猶如與迷者指示其路，糧食乏短而給施食，恐怖之人令無憂惱，驚畏者教令莫懼，無所歸者與作覆護，盲者作眼目，與病作醫王。猶如田家農夫修治田業，除去穢草，便能成就谷食。比丘常當除棄五盛陰病，求入無畏泥洹城中。如是，諸比丘，檀越施主承事供養精進持戒諸多聞者當施。” 
　　爾時，阿那邠持長者集在彼眾。爾時，長者阿那邠持白世尊曰：“如是，世尊。如是，如來。一切施主及與受者猶吉祥瓶，諸受施人如毗沙王，勸人行施如親父母，受施之人是后世良佑，一切施主及與受者猶如居士。” 
　　世尊告曰：“如是，長者，如汝所言。” 
　　阿那邠持長者白世尊曰：“自今已后，門不安守，亦不拒逆比丘、比丘尼、優婆塞、優婆斯，及諸行路乏糧食者。” 
　　爾時，阿那邠持長者白世尊曰：“惟愿世尊及比丘眾受弟子請！”爾時，世尊默然受長者請。 
　　爾時，長者見世尊默然受請，即禮佛三匝，還歸所在；到舍已，即其夜辦具甘饌種種飯食，廣敷坐具，自白：“時到，食具已辦，惟愿世尊愿時臨顧！” 
　　爾時，世尊將諸比丘眾，著衣持缽，詣舍衛城，至長者家；到已，各自就座，諸比丘僧亦各隨次坐。 
　　爾時，長者見佛、比丘眾坐定，手自斟酌，行種種飲食；已行種種飲食，各收缽坐，更取卑座，在如來前欲聽聞法。 
　　爾時，長者白世尊言：“善哉！如來聽諸比丘隨所須物三衣、缽盂、針筒、尼師壇、衣裳、法澡罐，及余一切沙門雜物，盡聽弟子家取之。” 
　　爾時，世尊告諸比丘：“汝等若須衣裳、缽器及尼師壇、法澡罐，及余一切沙門雜物，聽使此取，勿足疑難，起想著心。” 
　　爾時，世尊與長者阿那邠持說微妙之法。說妙法已，便從座起而去。當于爾時，阿那邠持復于四城門而廣惠施，第五市中，第六在家，須食與食，須漿與漿，須車乘、妓樂、香熏、瓔珞，悉皆與之。 
　　爾時，世尊聞長者阿那邠持于四城門中廣作惠施，復于大市布施貧乏，復于家內布施無量。爾時，世尊告諸比丘：“我弟子中第一優婆塞好喜布施，所謂須達長者是。” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，阿那邠持長者便往至世尊所，頭面禮世尊足，在一面坐。世尊告曰：“云何，長者，貴家恒布施貧乏耶？” 
　　長者對曰：“如是，世尊，恒布施貧乏，于四城門而廣布施，復在家中給與所須。世尊，我或時作是念，并欲布施野獸、飛鳥、豬、狗之屬。我亦無是念：‘此應與，此不應與。’亦復無是念：‘此應與多，此應與少。’我恒有是念：‘一切眾生皆由食而存其命，有食便存，無食便喪。’” 
　　世尊告曰：“善哉！善哉！長者，汝乃以菩薩心，專精一意而廣惠施。然此眾生由食得濟，無食便喪。長者，汝當獲大果，得大名稱，有大果報，聲徹十方，得甘露法味。所以然者？菩薩之處恒以平等心而以惠施，專精一意，念眾生類，由食而存，有食便濟，無食便喪。是謂，長者，菩薩心所安處而廣惠施。” 
　　爾時，世尊便說偈曰：  
　　“盡當普惠施，終無吝悔心， 
　　　必當遇良友，得濟到彼岸。  
　　“是故，長者，當平等意而廣惠施。如是，長者，當作是學！” 
　　爾時，長者聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“如我今日審知眾生根原所趣，亦知布施之報。最后一摶之余，己不自食，惠施他人。爾時，不起憎嫉之心如毛發許。以此眾生不知施之果報，如我皆悉知之。施之果報，平等之報，心無有異。是故，眾生不能平等施而自墮落，恒有慳嫉之心，纏裹心意。” 
　　爾時，世尊便說偈曰：  
　　“眾生不自覺，如來之言教， 
　　　常當普惠施，專向真人所。 
　　　志性以清凈，所獲福倍多， 
　　　等共分其福，后得大果報。 
　　　所施今善哉，心向廣福田， 
　　　于此人間逝，必生于天上。 
　　　已到彼善處，快樂自娛樂， 
　　　吉祥甚歡悅，一切無乏短。 
　　　以天威德業，玉女為營從， 
　　　平等之施報，故獲此福佑。”  
　　爾時，諸比丘聞佛所說，歡喜奉行。  
　　聞如是：一時，佛舍衛國祇樹給孤獨園。 
　　爾時，世尊告諸比丘：“汝等莫畏福報。所以然者？此是受樂之應，甚可愛敬，所以名為福者，有此大報。汝等當畏無福。所以然者？此名苦之原本，愁憂苦惱不可稱記，無有愛樂，此名無福。比丘，昔我自念七年行慈心，復過七劫不來此世，復于七劫中生光音天，復于七劫生空梵天處為大梵天，無與等者，統百千世界。三十六返為天帝釋形，無數世為轉輪王。是故，諸比丘，作福莫倦。所以然者？此名受樂之應，甚可愛敬，是謂名為福。汝等當畏無福。所以然者？苦之原本，愁憂苦惱不可稱記，此名無福。” 
　　爾時，世尊便說此偈：  
　　“快哉福報！所愿者得， 
　　　速至滅盡，到無為處。 
　　　正使億數，天魔波旬， 
　　　亦不能嬈，為福業者。 
　　　彼恒自求，賢圣之道， 
　　　便盡除苦，后無有憂。  
　　“是故，諸比丘，為福莫厭。是故，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有承順一法，不離一法，魔波旬不能得其便，亦不能來觸嬈人。云何為一法？謂功德福業。所以然者？自憶往昔在道樹下，與諸菩薩集在一處，弊魔波旬將諸兵眾數千萬億，種種形貌，獸頭人身不可稱計，天、龍、鬼、神、阿須倫、迦留羅、摩休勒等，皆來云集。 
　　“時，魔波旬而語我言：‘沙門速投于地！’佛以福德大力，降伏魔怨，諸塵垢消，無有諸穢，便成無上正真道。諸比丘，當觀此義，其有比丘功德具足者，弊魔波旬不能得其便，壞其功德。” 
　　爾時，世尊便說此偈：  
　　“有福快樂，無福者苦， 
　　　今世后世，為福受樂。  
　　“是故，諸比丘，為福莫倦。” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有比丘修行一法，便不能壞敗惡趣，一為趣善，一為趣泥洹。云何修行一法，不能壞敗惡趣？所謂心無篤信，是謂修此一法不壞敗惡趣。云何修行一法趣善處者？所謂心行篤信，是謂修此一法得趣善處。云何修行一法得至泥洹？所謂恒專心念，是謂修行此法得至泥洹。是故，諸比丘，專精心意，念諸善本。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現于世，此眾生類便增壽益算，顏色光潤，氣力熾盛，快樂無極，音聲和雅。云何為一人？所謂如來、至真、等正覺。此謂一人出現于世，此眾生類便增壽益算，顏色光潤，氣力熾盛，快樂無極，音聲和雅。是故，諸比丘，常當專精一心念佛。如是，諸比丘，當作是學！ 
　　爾時，諸比丘聞佛所說，歡喜奉行。  
　　無慢二、念、檀，二施慳無厭， 
　　施福、魔波旬，惡趣及一人。  
增壹阿含經卷第五 不還品第十一  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當滅一法，我證卿等成阿那含。云何為一法？所謂貪欲。諸比丘，當滅貪欲，我證卿等得阿那含。” 
　　爾時，世尊便說此偈：  
　　“貪淫之所染，眾生墮惡趣， 
　　　當勤舍貪欲，便成阿那含。”  
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當滅一法，我證汝等成阿那含。云何為一法？所謂瞋恚是。諸比丘，當滅瞋恚，我證汝等得阿那含。” 
　　爾時，世尊便說此偈：  
　　“瞋恚之所染，眾生墮惡趣， 
　　　當勤舍瞋恚，便成阿那含。”  
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當滅一法，舍離一法，我證汝等成阿那含。云何為一法？所謂愚癡。是故，諸比丘，當滅愚癡，我與卿等證阿那含。” 
　　爾時，世尊便說此偈：  
　　“愚癡之所染，眾生墮惡趣， 
　　　當勤舍愚癡，便成阿那含。”  
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當滅一法，舍離一法，我證汝等成阿那含。云何為一法？所謂慳貪。是故，諸比丘，當滅慳貪，我證汝等得阿那含。” 
　　爾時，世尊便說此偈：  
　　“慳貪之所染，眾生墮惡趣， 
　　　當勤舍慳貪，便成阿那含。”  
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我于此眾初不見一法不可降伏，難得時宜，受諸苦報，所謂心是。諸比丘，此心不可降伏，難得時宜，受諸苦報。是故，諸比丘，當分別心，當思惟心，善念諸善本。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我于此眾初不見一法易降伏者，易得時宜，受諸善報，所謂心是。諸比丘，當分別心，善念諸善本。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中若有一人而作是念，我悉知之。然后此人不以飲食，在大眾中而虛妄語。我或復于異時，觀見此人，生染著心，念于財物，便于大眾中而作妄語。所以然者？諸比丘，財物染著甚為難舍，令人墜墮三惡道中，不得至無為之處！是故，諸比丘，已生此心，便當舍離；設未生者，勿復興心染著財物。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中而作是念：‘正使命斷，不于眾中而作妄語。’我或復于異時觀見此人，生染著心，念于財物，便于大眾中而作妄語。所以然者？諸比丘，財物染著甚為難舍，令人墮三惡道中，不得至無為之處！是故，諸比丘，已生此心，便當舍離；若未生者，勿復興心染著財物。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在羅閱城迦蘭陀竹園所，與大比丘眾五百人俱。 
　　爾時，世尊告諸比丘：“云何，諸比丘，頗有見提婆達兜清白之法乎？然復提婆達兜為惡深重，受罪經劫不可療治，于我法中，不見毫厘之善可稱記者。以是之故，我今說提婆達兜諸罪之原首，不可療治。猶如有人而墮深廁，形體沒溺，無有一凈處。有人欲來濟拔其命，安置凈處。遍觀廁側及彼人身，頗有凈處，吾欲手捉拔濟出之。彼人熟視，無一凈處而可捉者，便舍而去。如是，諸比丘，我觀提婆達兜愚癡之人，不見毫厘之法而可記者，受罪經劫，不可療治。所以然者？提婆達兜愚癡專意，偏著利養，作五逆罪已，身壞命終，生惡趣中。如是，諸比丘，利養深重，令人不得至安隱之處！是故，諸比丘，以生利養心，便當舍離；若未生者，勿興染心。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在羅閱城迦蘭陀竹園所，與大比丘眾五百人俱。 
　　爾時，有一比丘聞如來記別調達受罪一劫，不可療治。時，彼比丘便至尊者阿難所，共相問訊已，在一面坐。爾時，彼比丘問阿難曰：“云何，阿難，如來盡觀提婆達兜原本已，然后記別受罪一劫，不可療治乎？頗有所由可得而記耶？” 
　　時，阿難告曰：“如來所說終不虛設，身口所行而無有異。如來真實記提婆達兜別，受罪深重，當經一劫，不可療治。” 
　　爾時，尊者阿難即從座起，至世尊所，頭面禮足，在一面住。爾時，阿難白世尊曰：“有一比丘來至我所，而作是說：‘云何，阿難，如來盡觀提婆達兜原本已，然后記別受罪一劫，不可療治乎？頗有因緣可得記別耶？’作是語已，各自舍去。” 
　　世尊告曰：“彼比丘者必晚暮學，出家未久，方來至我法中耳！如來所說終不虛妄，云何于中復起猶豫？” 
　　爾時，世尊告阿難曰：“汝往至彼，語比丘言：‘如來呼卿。’” 
　　阿難對曰：“如是，世尊。” 
　　是時，阿難受世尊教，便往至彼比丘所；到已，語彼比丘曰：“如來呼卿！” 
　　彼比丘對曰：“如是，尊者。” 
　　爾時，彼比丘便嚴衣服，共阿難至世尊所；到已，禮世尊足，在一面坐。 
　　爾時，世尊告彼比丘：“云何，愚人！汝不信如來所說乎？如來所教無有虛妄，汝今乃欲求如來虛妄！” 
　　時，彼比丘白世尊曰：“提婆達兜比丘者，有大神力，有大威勢。云何世尊記彼一劫受重罪耶？” 
　　佛告比丘曰：“護汝口語！勿于長夜受苦無量。” 
　　爾時，世尊便說此偈：  
　　“游禪世俗通，至竟無解脫， 
　　　不造滅盡跡，復還墮地獄。  
　　“若使我當見提婆達兜身有毫厘之善法者，我終不記彼提婆達兜受罪一劫，不可療治。是故，愚人！我不見提婆達兜有毫厘之善法，以是故，記彼提婆達兜受罪一劫，不可療治。所以然者？提婆達兜愚癡，貪著利養，起染著心，作五逆惡，身壞命終，入地獄中。所以然者？利養心重，敗人善本，令人不到安隱之處！是故，諸比丘，設有利養心起，便當求滅；若不有心，勿興想著。如是，諸比丘，當作是學！” 
　　爾時，彼比丘從座起，整衣服，禮世尊足，白世尊曰：“今自悔過，惟愿垂恕！愚癡所致，造不善行，如來所說，無有二言，然我愚癡，起猶豫想。惟愿世尊受我悔過，改往修來！”乃至再三。 
　　世尊告曰：“善哉！比丘，悔汝所念，恕汝不及，莫于如來興猶豫想。今受汝悔過，后更莫作。”乃至三四。 
　　爾時，世尊便說此偈：  
　　“設有作重罪，悔過更不犯， 
　　　此人應禁戒，拔其罪根原。  
　　爾時，彼比丘及四部眾聞佛所說，歡喜奉行。  
　　四種阿那含，二心及二食， 
　　婆達二契經，智者當覺知。  
一入道品第十二  
　　聞如是：一時，佛在舍衛國祇樹給狐獨園。 
　　爾時，世尊告諸比丘：“有一入道，凈眾生行，除去愁憂，無有諸惱，得大智慧，成泥洹證，所謂當滅五蓋，思惟四意止。云何名為一入？所謂專一心，是謂一入。云何為道？所謂賢圣八品道：一名、正見，二名、正治，三名、正業，四名、正命，五名、正方便，六名、正語，七名、正念，八名、正定，是謂名道，是謂一入道。 
　　“云何當滅五蓋？所謂貪欲蓋、瞋恚蓋、調戲蓋、眠睡蓋、疑蓋，是謂當滅五蓋。 
　　“云何思惟四意止？于是，比丘內自觀身，除去惡念，無有愁憂；外自觀身，除去惡念，無有愁憂；內外觀身，除去惡念，無有愁憂。內觀痛痛而自娛樂，外觀痛痛，內外觀痛痛。內觀心而自娛樂，外觀心，內外觀心。內觀法，外觀法，內外觀法而自娛樂。 
　　“云何比丘內觀身而自娛樂？于是，比丘觀此身隨其性行，從頭至足，從足至頭，觀此身中皆悉不凈，無有可貪。復觀此身有毛、發、爪、齒、皮、肉、筋、骨、髓、腦、脂膏、腸、胃、心、肝、脾、腎之屬，皆悉觀知；屎、尿、生熟二藏、目淚、唾、涕、血脈、肪、膽，皆當觀知，無可貪者。如是，諸比丘，當觀身自娛樂，除去惡念，無有愁憂。 
　　“復次，比丘，還觀此身有地種耶？水、火、風種耶？如是，比丘觀此身。復次，比丘，觀此身，分別諸界，此身有四種。猶如巧能屠牛之士，若屠牛弟子，解牛節，解而自觀見此是腳，此是心，此是節，此是頭。如是，彼比丘分別此界，而自觀察此身有地、水、火、風種。如是，比丘觀身而自娛樂。 
　　“復次，比丘，觀此身有諸孔，漏出不凈。猶如彼人觀竹園，若觀葦叢。如是，比丘觀此身有諸孔，漏出諸不凈。 
　　“復次，比丘，觀死尸，或死一宿，或二宿，或三宿、四宿，或五宿、六宿、七宿，身體膖脹，臭處不凈。復自觀身與彼無異，吾身不免此患。若復比丘觀死尸，烏鵲、鴟鳥所見啖食；或為虎狼、狗犬、蟲獸之屬所見啖食。復自觀身與彼無異，吾身不離此患。是謂比丘觀身而自娛樂。 
　　“復次，比丘，觀死尸，或啖半，散落在地，臭處不凈。復自觀身與彼無異，吾身不離此法。復次，觀死尸，肉已盡，唯有骨在，血所涂染。復以此身觀彼身亦無有異。如是，比丘觀此身。復次，比丘，觀死尸筋纏束薪，復自觀身與彼無異。如是，比丘觀此身。 
　　“復次，比丘，觀死尸骨節分散，散在異處，或手骨、腳骨各在一處；或膞骨，或腰骨，或尻骨，或臂骨，或肩骨，或脅骨，或脊骨，或項骨，或髑髏。復以此身與彼無異，吾不免此法，吾身亦當壞敗。如是，比丘觀身而自娛樂。 
　　“復次，比丘，觀死尸白色、白珂色。復自觀身與彼無異，吾不離此法。是謂比丘自觀身。 
　　“復次，比丘，若見死尸骨青瘀想，無可貪者，或與灰土同色，不可分別。如是，比丘，自觀身，除去惡念，無有愁憂；此身無常，為分散法。如是，比丘內自觀身，外觀身，內外觀身，解無所有。 
　　“云何比丘內觀痛痛？于是，比丘得樂痛時，即自覺知我得樂痛；得苦痛時，即自覺知我得苦痛；得不苦不樂痛時，即自覺知我得不苦不樂痛。若得食樂痛時，便自覺知我得食樂痛；若得食苦痛時，便自覺知我得食苦痛；若得食不苦不樂痛時，亦自覺知我食不苦不樂痛。若得不食樂痛時，便自覺知我得不食樂痛；若得不食苦痛時，亦自覺知我不食苦痛；若得不食不苦不樂痛時，亦自覺知我得不食不苦不樂痛。如是，比丘內自觀痛。 
　　“復次，若復比丘得樂痛時，爾時不得苦痛，爾時自覺知我受樂痛。若得苦痛時，爾時不得樂痛，自覺知我受苦痛。若得不苦不樂痛時，爾時無苦無樂，自覺知我受不苦不樂痛。彼習法而自娛樂，亦觀盡法，復觀習盡之法。或復有痛而現在前，可知可見，思惟原本，無所依倚而自娛樂，不起世間想；于其中亦不驚怖，以不驚怖，便得泥洹：生死已盡，梵行已立，所作已辦，更不復受有，如真實知。如是，比丘內自觀痛，除去亂念，無有愁憂；外自觀痛，內外觀痛，除去亂念，無有愁憂。如是，比丘內外觀痛。 
　　“云何比丘觀心心法而自娛樂？于是，比丘有愛欲心，便自覺知有愛欲心；無愛欲心，亦自覺知無愛欲心。有瞋恚心，便自覺知有瞋恚心；無瞋恚心，亦自覺知無瞋恚心。有愚癡心，便自覺知有愚癡心；無愚癡心，便自覺知無愚癡心。有愛念心，便自覺知有愛念心；無愛念心，便自覺知無愛念心。有受入心，便自覺知有受入心；無受入心，便自覺知無受入心。有亂念心，便自覺知有亂心；無亂心，便自覺知無亂心。有散落心，亦自覺知有散落心；無散落心，便自覺知無散落心。有普遍心，便自覺知有普遍心；無普遍心，便自覺知無普遍心。有大心，便自覺知有大心；無大心，便自覺知無大心。有無量心，便自覺知有無量心；無無量心，便自覺知無無量心。有三昧心，便自覺知有三昧心；無三昧心，便自覺知無三昧心。未解脫心，便自覺知未解脫心；已解脫心，便自覺知已解脫心。如是，比丘心心相觀意止。 
　　“觀習法，觀盡法，并觀習盡之法，思惟法觀而自娛樂。可知、可見、可思惟、不可思惟，無所依倚，不起世間想；已不起想，便無畏怖；已無畏怖，便無余；已無余，便涅槃：生死已盡，梵行已立，所作已辦，更不復受有，如實知之。如是，比丘內自觀心心意止，除去亂念，無有憂愁；外觀心，內外觀心心意止。如是，比丘心心相觀意止。 
　　“云何比丘法法相觀意止？于是，比丘修念覺意，依觀、依無欲、依滅盡，舍諸惡法。修法覺意、修精進覺意、修念覺意、修猗覺意、修三昧覺意、修護覺意，依觀、依無欲、依滅盡，舍諸惡法。如是，比丘法法相觀意止。 
　　“復次，比丘，于愛欲解脫，除惡不善法，有覺、有觀，有猗念，樂于初禪而自娛樂。如是，比丘法法相觀意止。 
　　“復次，比丘，舍有覺、有觀，內發歡喜，專其一意，成無覺、無觀，念猗喜安，游二禪而自娛樂。如是，比丘法法相觀意止。 
　　“復次，比丘，舍于念，修于護，恒自覺知身覺樂，諸賢圣所求，護念清凈，行于三禪。如是，比丘法法相觀意止。 
　　“復次，比丘，舍苦樂心，無復憂喜，無苦無樂，護念清凈，樂于四禪。如是，比丘法法相觀意止。彼行習法，行盡法，并行習盡之法而自娛樂，便得法意止而現在前。可知可見，除去亂想，無所依倚，不起世間想；已不起想，便無畏怖；已無畏怖，生死便盡：梵行已立，所作已辦，更不復受有，如實知之。諸比丘，依一入道眾生得清凈，遠離愁憂，無憂喜想，便逮智慧，得涅槃證。所謂滅五蓋，修四意止也。” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我于是中不見一法速磨滅者，憎嫉梵行人。是故，諸比丘，當修行慈忍，身行慈，口行慈，意行慈。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“若有一人出現世時，諸天、人民、魔及魔天、沙門、婆羅門，最尊最上，無與等者，福田第一，可事可敬。云何為一人？所謂多薩阿竭、阿羅呵、三耶三佛。是謂一人出現世時，過諸天、人民、阿須倫、魔及魔天、沙門、婆羅門上，最尊最上，無與等者，福田第一，可事可敬。如是，諸比丘，常當供養如來。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“其有瞻視病者，則為瞻視我已；有看病者，則為看我已。所以然者？我今躬欲看視疾病。諸比丘，我不見一人于諸天、世間、沙門、婆羅門施中，最上無過是施。其行是施，爾乃為施，獲大果報，得大功德，名稱普至，得甘露法味。所謂如來、至真、等正覺，知施中最上無過是施。其行是施，爾乃為施，獲大果報，得大功德。我今因此因緣而作是說：‘瞻視病者，則為瞻視我已而無有異，汝等長夜獲大福佑。’如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“其有嘆譽阿練若者，則為嘆譽我已。所以然者？我今恒自嘆譽阿練若行；其有誹謗阿練若者，則為誹謗我已。其有嘆說乞食者，則為嘆譽我已。所以然者？我恒嘆說能乞食者；其有謗毀乞食者，則為謗毀我已。其有嘆說獨坐者，則為嘆說我已。所以然者？我恒嘆說能獨坐者；其有毀獨坐者，則為毀我已。其有嘆譽一坐一食者，則為嘆譽我已。所以然者？我恒嘆譽一坐一食者；其有毀者，則為毀我已。若有嘆說坐樹下者，則為嘆說我身無異。所以然者？我恒嘆譽在樹下者；若有毀彼在樹下者，則為毀我已。其有嘆說露坐者，則為嘆說我已。所以者何？我恒嘆說露坐者；其有毀辱露坐者，則為毀辱我已。其有嘆說空閑處者，則為嘆說我已。所以者何？我恒嘆說空閑處者；其有毀辱空閑處者，則為毀辱我已。其有嘆說著五納衣者，則為嘆說我已。所以者何？我恒嘆說著五納衣者；其有毀辱著五納衣者，則為毀辱我已。其有嘆說持三衣者，則為嘆說我已。何以故？我恒嘆說持三衣者；其有毀辱持三衣者，則為毀辱我已。其有嘆說在冢間坐者，則為嘆說我已。何以故？我恒嘆說在冢間坐者；其有毀辱在冢間坐者，則為毀辱我已。其有嘆說一食者，則為嘆說我已。何以故？我恒嘆說一食者；其有毀辱一食者，則為毀辱我已。其有嘆說日正中食者，則為嘆說我已。何以故？我恒嘆說正中食者；其有毀辱正中食者，則為毀辱我已。其有嘆說諸頭陀行者，則為嘆說我已。所以然者？我恒嘆說諸頭陀行；其有毀辱諸頭陀行者，則為毀辱我已。 
　　“我今教諸比丘，當如大迦葉所行，無有漏失者。所以然者？迦葉比丘有此諸行。是故，諸比丘，所學常當如大迦葉。如是，比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在羅閱城迦蘭陀竹園所，與大比丘眾五百人俱。 
　　爾時，尊者大迦葉住阿練若，到時乞食，不擇貧富，一處一坐，終不移易，樹下露坐，或空閑處，著五納衣，或持三衣，或在冢間，或時一食，或正中食，或行頭陀，年高長大。爾時，尊者大迦葉食后，便詣一樹下禪定；禪定已，從座起，整衣服，往至世尊所。 
　　是時，世尊遙見迦葉來，世尊告曰：“善來！迦葉。” 
　　時，迦葉便至世尊所，頭面禮足，在一面坐。 
　　世尊告曰：“迦葉，汝今年高長大，志衰朽弊。汝今可舍乞食，乃至諸頭陀行，亦可受諸長者請，并受衣裳。” 
　　迦葉對曰：“我今不從如來教。所以然者？若如來不成無上正真道者，我則成辟支佛。然彼辟支佛盡行阿練若，到時乞食，不擇貧富，一處一坐，終不移易，樹下露坐，或空閑處，著五納衣，或持三衣，或在冢間，或時一食，或正中食，或行頭陀。如今不敢舍本所習，更學余行。” 
　　世尊告曰：“善哉！善哉！迦葉，多所饒益，度人無量，廣及一切，天、人得度。所以然者？若，迦葉，此頭陀行在世者，我法亦當久在于世。設法在世，增益天道，三惡道便減。亦成須陀洹、斯陀含、阿那含三乘之道，皆存于世。諸比丘，所學皆當如迦葉所習。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“利養甚重，令人不得至無上正真之道。所以然者？諸比丘，彼提婆達兜愚人取彼王子婆羅留支五百釜食供養。設彼不與者，提婆達兜愚人終不作此惡；以婆羅留支王子五百釜食，日來供養，是故提婆達兜起五逆惡，身壞命終，生摩訶阿鼻地獄中。以此方便，當知利養甚重，令人不得至無上正真之道。若未生利養心，不應令生；已生，當滅之。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在羅閱城耆阇崛山中，與大比丘眾五百人俱。 
　　爾時，提婆達兜壞亂眾僧，壞如來足，教阿阇世取父王殺，復殺羅漢比丘尼。在大眾中而作是說：“何處有惡？惡從何生？誰作此惡當受其報？我亦不作此惡而受其報。” 
　　爾時，有眾多比丘，入羅閱城乞食而聞此語，提婆達兜愚人在大眾中而作是說：“何處有惡？惡從何生？誰作此惡而受其報？”爾時，眾多比丘食后攝取衣缽，以尼師壇著右肩上，便往至世尊所，頭面禮足，在一面坐。 
　　爾時，眾多比丘白世尊曰：“提婆達兜愚人在大眾中而作是說云何？‘為惡無殃，作福無報，無有受善惡之報’？” 
　　時，世尊告諸比丘：“有惡、有罪，善惡之行皆有報應。若彼提婆達兜愚人知有善惡報者，便當枯竭，愁憂不樂，沸血便從面孔出；以彼提婆達兜不知善惡之報，是故在大眾中而作是說：‘無善惡之報，為惡無殃，作善無福。’” 
　　爾時，世尊便說此偈：  
　　“愚者審自明，為惡無有福， 
　　　我今豫了知，善惡之報應。  
　　“如是，諸比丘，當遠離惡，為福莫倦。諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“受人利養甚重不易，令人不得至無為之處。所以然者？利養之報，斷入人皮；以斷皮，便斷肉；以斷肉，便斷骨；以斷骨，便徹髓。諸比丘，當以此方便，知利養甚重。若未生利養心，應使不生；已生，求令滅之。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“受人利養甚為不易，令人不得至無為之處。所以然者？若彼師利羅比丘不貪利養者，不作爾許無量殺生，身壞命終，生地獄中。” 
　　爾時，世尊便說此偈：  
　　“受人利養重，壞人清白行， 
　　　是故當制心，莫貪著于味。 
　　　師利以得定，乃至天帝宮， 
　　　便于神通退，墮于屠殺中。  
　　“諸比丘，當以此方便，知受人利養甚為不易。如是比丘，當作是學：未生利養心，制令不生；已生此心，求方便令滅。如是，諸比丘，當作是學！” 
　　爾時，諸比丘聞佛所說，歡喜奉行。  
增壹阿含經卷第六 利養品第十三  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“受人利養甚為不易，令人不得至無為之處。所以然者？若修羅陀比丘不貪利養者，終不于我法中，舍三法衣而作居家。 
　　“修羅陀比丘本作阿練若行：到時乞食，一處一坐，或正中食，樹下露坐，樂閑居之處，著五納衣，或持三衣，或樂冢間，勤身苦行，行此頭陀。是時，修羅陀比丘常受蒲呼國王供養，以百味之食，日來給與。 
　　“爾時，彼比丘意染此食，漸舍阿練若行：到時乞食，一處一坐，正中食，樹下露坐，閑居之處，著五納衣，或持三衣，或樂冢間，勤身苦體。盡舍此已，去三法衣，還為白衣；屠牛殺生，不可稱計，身壞命終，生地獄中。諸比丘，以此方便，知利養甚重，令人不得至無上正真之道。若未生利養心，制令不生；已生，求方便使滅。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當滅一法，我證神通，諸漏得盡。云何為一法？所謂味欲。是故，諸比丘，當滅此味欲，我證汝等成神通果，諸漏得盡。” 
　　爾時，世尊便說此偈：  
　　“眾生著此味，死墮惡趣中， 
　　　今當舍此欲，便成阿羅漢。  
　　“是故，諸比丘，常當舍此味著之想。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，于舍衛城內，有一長者，適喪一子，甚愛敬念，未曾能舍。彼見子死，便生狂惑，周旋往來，不停一處。若見人時，便作是語：“頗有見我兒乎？” 
　　爾時，彼人漸漸往至祇洹精舍，到世尊所，在一面住。爾時，彼人白世尊曰：“瞿曇沙門，頗見我兒乎？” 
　　世尊告長者曰：“何故顏貌不悅，諸根錯亂？” 
　　爾時，長者報瞿曇曰：“焉得不爾？所以然者？我今唯有一子，舍我無常，甚愛敬念，未曾離目前；哀愍彼子，故令我生狂。我今問沙門，見我兒耶？” 
　　世尊告曰：“如是，長者，如汝所問：生、老、病、死，世之常法；恩愛別離苦、怨憎會苦，子舍汝無常，豈得不念乎？” 
　　爾時，彼人聞世尊所說，不入其懷，便舍而退去；前行見人，復作是語：“沙門瞿曇說言曰：‘恩愛分別，便有快樂。’如沙門所說，為審爾不？” 
　　前人對曰：“恩愛別離，有何樂哉？” 
　　當于爾時，去舍衛城不遠，有眾多人而共博戲。爾時，彼人便作是念：“此諸男子聰明智慧，無事不知。我今當以此義問彼諸人。” 
　　爾時，即詣博戲所，問眾人曰：“沙門瞿曇向我說曰：‘恩愛別離苦、怨憎會苦，此者快樂。’諸人等今于意云何？” 
　　是時，諸博戲者報斯人曰：“恩愛別離，有何樂哉？言快樂者，此義不然。” 
　　是時，彼人便作是念：“審知如來言終不虛妄！云何恩愛別離，當有樂耶？此義不然。” 
　　爾時，彼人入舍衛城，至宮門外稱：“沙門瞿曇而作是教：‘恩愛別離、怨憎之會，此者快樂。’” 
　　爾時，舍衛城及中宮內，普傳此語，靡不周遍。當于爾時，大王波斯匿及摩利夫人，共在高樓之上相娛樂戲。爾時，王波斯匿告摩利夫人曰：“沙門瞿曇審有斯語：‘恩愛離別、怨憎之會，此皆快樂。’” 
　　夫人報曰：“吾不從如來聞此言教，設當如來有此教者，事亦不虛。” 
　　王波斯匿告曰：“猶如師教弟子：‘為是、舍是。’弟子報言：‘如是，大師。’汝今摩利亦復如是，彼瞿曇沙門雖作是說，汝應作是言：‘如是不異，無有虛妄。’然卿速去，不須在吾前立。” 
　　爾時，摩利夫人語竹膊婆羅門曰：“汝今往詣祇洹精舍，到如來所，持我名字，禮世尊足，復以此義具白世尊云：‘舍衛城內及中宮人有此言論：“沙門瞿曇言：恩愛別離、怨憎合會，此皆快樂。”不審世尊有此教耶？’若世尊有所言說者，汝善承受，還向我說。” 
　　是時，竹膊婆羅門受夫人教敕，尋往至祇洹精舍，到世尊所，共相問訊；共相問訊已，在一面坐。 
　　時，彼梵志白世尊曰：“摩利夫人禮世尊足，問訊如來起居輕利，游步康強乎？訓化盲冥，得無勞耶？”復作是語：“此舍衛城內普傳此言：‘沙門瞿曇而作是教：恩愛別離、怨憎之會，此樂快哉！’不審世尊有是言教耶？” 
　　爾時，世尊告竹膊婆羅門曰：“于此舍衛城內，有一長者喪失一子，彼念此子，狂惑失性，東西馳走，見人便問：‘誰見我子？’然婆羅門，恩愛別離苦、怨憎會苦，此皆無有歡樂。昔日此舍衛城中，復有一老母無常，亦復狂惑，不識東西；復有一老父無常；亦復有兄弟姊妹皆悉無常。彼見此無常之變，生狂失性，不識東西。婆羅門，昔日此舍衛城中有一人新迎婦，端正無雙。爾時，彼人未經幾時，便自貧窮。時，彼婦父母見此人貧，便生此念：‘吾當奪女，更嫁與余人。’彼人竊聞婦家父母欲奪吾婦，更嫁與余家。爾時，彼人衣里帶利刀，便往至婦家。當于爾時，彼婦在墻外紡作。是時，彼人往至婦父母家問：‘我婦今為所在？’婦母報言：‘卿婦在墻外陰中紡作。’爾時，彼人便往至婦所；到已，問婦曰：‘云卿父母欲奪汝更余嫁耶？’婦報言：‘信有此語，然我不樂聞此言耶！’爾時，彼人即拔利劍，取婦刺殺，復取利劍，自刺其腹，并復作是語：‘我二人俱取死。’婆羅門，當以此方便，知恩愛別離、怨憎會苦，此皆愁憂，實不可言！” 
　　爾時，竹膊婆羅門白世尊曰：“如是，世尊，有此諸惱，實苦不樂。所以然者？昔我有一子，舍我無常，晝夜追憶，不離心懷。時我念兒，心意狂惑，馳走東西，見人便問：‘誰見我兒？’沙門瞿曇今所說者，誠如所言。國事煩多，欲還所止。” 
　　世尊告曰：“今正是時。” 
　　竹膊婆羅門即從座起，繞佛三匝而去；往來至摩利夫人所，以此因緣具白夫人。 
　　時，摩利夫人復至波斯匿王所，到已，白大王曰：“今欲有所問，惟愿大王事事見報！云何，大王，為念琉璃王子不？” 
　　王報言：“甚念愛愍，不去心首。” 
　　夫人問曰：“若當王子有遷變者，大王，為有憂也？” 
　　王復報言：“如是，夫人，如汝所言。” 
　　夫人問曰：“大王當知：恩愛別離，皆興愁想。云何，大王，為念伊羅王子乎？” 
　　王報言：“我甚愛敬！” 
　　夫人問曰：“大王，若當王子有遷變者，有愁憂耶？ 
　　王報言：“甚有愁憂！” 
　　夫人報言：“當以此方便，知恩愛別離，無有歡樂。云何，大王，念薩羅陀剎利種不？” 
　　王報言：“甚愛敬念！” 
　　夫人言：“云何，大王，若使薩羅陀夫人有變易者，大王為有憂耶？” 
　　王報言：“吾有愁憂。” 
　　夫人言：“大王，當知恩愛別離，此皆是苦。” 
　　夫人言：“王念我不？” 
　　王言：“我愛念汝。” 
　　夫人言：“設當我身有變易者，大王有愁憂乎？” 
　　王言：“設汝身有變易，便有愁憂。” 
　　“大王，當以此方便，知恩愛別離、怨憎合會，無歡樂心。” 
　　夫人言：“云何，大王，念迦尸、拘薩羅人民乎？” 
　　王言：“我甚愛念迦尸、拘薩羅人民！” 
　　夫人言：“迦尸、拘薩羅人民設當變易者，大王有愁憂乎？” 
　　王言：“迦尸、拘薩羅人民當有變易者，我命不存，況言愁憂乎？所以然者？我因迦尸、拘薩羅國人民力，當得自存。以此方便，知命尚不存，何況不生愁憂乎？” 
　　夫人言：“以此知之，恩愛別離，皆有此苦，無有歡樂。” 
　　爾時，王波斯匿右膝著地，叉手合掌而向世尊，作是說：“甚奇！甚奇！彼世尊而說此法。若當彼沙門瞿曇來者，爾乃可得共言論。”復語夫人：“自今以后，當更看汝勝于常日，所著服飾與吾無異。” 
　　爾時，世尊聞摩利夫人與大王立此論本，告諸比丘：“摩利夫人甚大聰明，設當王波斯匿問我此語者，我亦當以此義向彼王說之，如夫人向王所說而無有異。” 
　　又告諸比丘：“我聲聞中第一得證優婆斯，篤信牢固，所謂摩利夫人是。” 
　　爾時，諸比丘聞佛所說，歡喜奉行。  
　　聞如是：一時，佛在拔祇國尸牧摩羅山鬼林鹿園中。 
　　爾時，那憂羅公長者往至世尊所，頭面禮足，在一面坐；須臾退坐，白世尊曰：“我今年朽，加復抱病，多諸憂惱。惟愿世尊隨時教訓，使眾生類長夜獲安隱！” 
　　爾時，世尊告長者曰：“如汝所言，身多畏痛，何可恃怙？但以薄皮而覆其上。長者當知：其有依憑此身者，正可見須臾之樂；此是愚心，非智慧者所貴。是故，長者，雖身有病，令心無病。如者，長者，當作是學！ 
　　爾時，長者聞說斯言，從座起，禮世尊足，便退而去。 
　　爾時，長者復作是念：“我今可往至尊者舍利弗所問斯義。”是時，舍利弗去彼不遠，在樹下坐。是時，那優羅公往至舍利弗所，頭面禮足，在一面坐。 
　　是時，舍利弗問長者：“顏貌和悅，諸根寂靜，必有所因。長者，故當從佛聞法耶？” 
　　時，長者白舍利弗言：“云何，尊者舍利弗，顏貌焉得不和悅乎？所以然者？向者世尊以甘露之法，溉灌胸懷。” 
　　舍利弗言：“云何，長者，以甘露之法，溉灌胸懷？” 
　　長者報言：“于是，舍利弗，我至世尊所，頭面禮足，在一面坐。爾時，我白世尊曰：‘年朽長大，恒抱疾病，多諸苦痛，不可稱計。惟愿世尊分別此身，普使眾生，獲此安隱！’爾時，世尊便告我言：‘如是，長者，此身多諸衰苦，但以薄皮而覆其上。長者當知：其有恃怙此身者，正可有斯須臾之樂，不知長夜受苦無量。是故，長者，此身雖有患，當使心無患。如是，長者，當作是學！’世尊以此甘露之法，而見溉灌。” 
　　舍利弗言：“云何，長者，更不重問如來此義乎？云何身有患、心有患？云何身有病、心無病？” 
　　長者白舍利弗言：“實無此辯重問世尊，身有患、心有患，身有患、心無患。尊者舍利弗必有此辯，愿具分別！” 
　　舍利弗言：“諦聽！諦聽！善思念之，吾當與汝廣演其義。” 
　　對曰：“如是，舍利弗。”從彼受教。 
　　舍利弗告長者曰：“于是，長者，凡夫之人不見圣人，不受圣教，不順其訓；亦不見善知識，不與善知識從事。彼計色為我，色是我所，我是色所；色中有我，我中有色，彼色、我色合會一處。彼色、我色以集一處，色便敗壞，遷移不停，于中復起愁憂苦惱。痛、想、行、識皆觀我有識，識中有我，我中有識，彼識、我識合會一處。彼識、我識以會一處，識便敗壞，遷移不停，于中復起愁憂苦惱。如是，長者，是為身亦有患，心亦有患。” 
　　長者問舍利弗曰：“云何身有患、心無患耶？” 
　　舍利弗言：“于是，長者，賢圣弟子承事圣賢，修行禁法，與善知識從事，親近善知識。彼亦不觀我有色；不見色中有我，我中有色；不見色是我所，我是色所。彼色遷轉不住，彼色以移易，不生愁憂、苦惱、憂色之患；亦復不見痛、想、行、識。不見識中有我，我中有識；亦不見識我所，亦不見我所識。彼識、我識以會一處，識便敗壞，于中不起愁憂、苦惱。如是，長者，是為身有患而心無患。是故，長者，當作是習，遺身去心，亦無染著。如是，長者，當作是學！” 
　　爾時，那憂羅公聞舍利弗所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊與數千萬眾，前后圍繞而為說法。爾時，江側婆羅門身負重擔，便至世尊所；到已，舍擔一面，在世尊所，默然而住。爾時，彼婆羅門作是思惟：“今日沙門瞿曇與數千萬眾，前后圍繞而為說法；我今清凈，與沙門瞿曇等無有異。所以然者？沙門瞿曇食好粳糧，種種肴饌；今我食果蓏以自濟命。” 
　　爾時，世尊以知婆羅門心中所念，告諸比丘：“其有眾生以二十一結染著心者，當觀彼人必墮惡趣，不生善處。云何為二十一結？瞋心結、恚害心結、睡眠心結、調戲心結、疑是心結、怒為心結、忌為心結、惱為心結、嫉為心結、憎為心結、無慚心結、無愧心結、幻為心結、奸為心結、偽為心結、諍為心結、驕為心結、慢為心結、妒為心結、增上慢為心結、貪為心結。諸比丘，若有人有此二十一結染著心者，當觀其人必墮惡趣，不生善處。猶如白氎新衣，久久朽故，多諸塵垢，意欲染成其色，青、黃、赤、黑終不得成。何以故？以有塵垢故。如是，比丘，若有人以此二十一結染著心者，當觀其人必墮惡趣，不生善處。 
　　“設復有人無此二十一結染著心者，當知斯人必生天上，不墮地獄中。猶如新凈白氎，隨意欲作何色，青、黃、赤、黑必成其色，終不敗壞。所以然者？以其凈故。此亦如是，其有無此二十一結染著心者，當觀其人必生天上，不墮惡趣。 
　　“若彼賢圣弟子起瞋恚心結，觀已，便能息之。起恚害心結、起睡眠心結、起調戲心結、起疑心結、起怒心結、起忌心結、起惱心結、起嫉心結、起憎心結、起無慚心結、起無愧心結、起幻心結、起奸心結、起偽心結、起諍心結、起驕心結、起慢心結、起妒心結、起增上慢心結、起貪心結。 
　　“若彼賢圣弟子無瞋、無恚、無有愚惑，心意和悅，以慈心普滿一方而自娛樂；二方、三方、四方亦爾。四維上下，于一切中，一切亦一切世間，以無限無量，不可稱計，心無恚怒而自游戲。以此慈心，遍滿其中，得歡喜已，心意便正。復以悲心普滿一方而自娛樂；二方、三方、四方亦爾。四維上下，于一切中，一切亦一切世間，以無量無限，不可稱計，心無恚怒而自游戲。以此悲心，遍滿其中，得歡喜已，心意便正。復以喜心普滿一方而自娛樂；二方、三方、四方亦爾。四維上下，于一切中，一切亦一切世間，以無量無限，不可稱計，心無恚怒而自游戲。以此喜心，遍滿其中，得歡喜已，心意便正。復以護心普滿一方而自娛樂；二方、三方、四方亦爾。四維上下，于一切中，一切亦一切世間，以無量無限，不可稱計，心無恚怒而自游戲。以此護心，遍滿其中，得歡喜已，心意便正，便于如來所成于信根，根本不移，豎高顯幢，不可移動。諸天、龍、神、阿須倫、沙門、婆羅門，或世人民，于中得歡喜，心意便正。此是如來、至真、等正覺、明行成為、善逝、世間解、無上士、道法御、天人師，號佛、眾佑，于中得歡喜，心意便正，亦復成就于法。如來法者，甚為清凈，不可移動，人所愛敬。如是智者當作是觀，便于中而得歡喜，亦復成就于眾。如來圣眾甚為清凈，性行純和，法法成就：戒成就、三昧成就、智慧成就、解脫成就、解脫見慧成就。圣眾者，四雙八輩。此是如來圣眾，可敬可貴，實可承事。于中得歡喜，心意便正。 
　　“彼復以此三昧，心清凈無瑕穢，諸結使盡，亦無沾污，性行柔軟，逮于神通，便得自識無量宿命事，所從來處，靡不知之。若一生、二生、三生、四生、五生、十生、二十生、三十生、四十生、五十生、百生、千生、百千生，成敗劫、不成敗劫、成敗不成敗劫、無數成敗劫、無數不成敗劫，我曾在彼，字某、名某、姓某，如是生、如是食、受如是苦樂，受命長短，從彼終生彼間，從彼終生此間，如是自識無數宿命事。 
　　“復以此三昧，心清凈無瑕穢，知眾生心所念之事。彼復以天眼觀眾生類：有生者、有終者，善色、丑色，善趣、惡趣，若好、若丑，隨眾生行所作果報，皆悉知之。或有眾生，身行惡，口行惡，心行惡，誹謗賢圣，邪見造邪見行，身壞命終，生三惡道，趣泥犁中。或復有眾生，身行善，口行善，意行善，不誹謗賢圣，正見、無有邪見，身壞命終，生天上善處。是謂清凈天眼觀眾生類：有生者、有終者，善色、丑色，善趣、惡趣，若好，若丑，隨眾生行所作果報，皆悉知之。 
　　“彼復以此三昧，心清凈無瑕穢，無有結使，心性柔軟，逮于神通。復以漏盡通而自娛樂。彼觀此苦，如實知之；復觀苦集，復觀苦盡，復觀苦出要，如實知之。彼作是觀已，欲漏心得解脫，有漏心、無明漏心得解脫；已得解脫，便得解脫智：生死已盡，梵行已立，所作已辦，更不復受有，如實知之。如是，比丘，賢圣弟子心得解脫，雖復食粳糧、善美種種肴膳，摶若須彌，終無有罪。所以然者？以無欲、盡愛故，以無瞋、盡恚故，以無愚癡、盡愚癡故，是謂比丘中比丘，則內極沐浴已。” 
　　爾時，江側婆羅門白世尊曰：“瞿曇沙門，可往至孫陀羅江側沐浴。” 
　　世尊告曰：“云何，婆羅門，名之為孫陀羅江水？” 
　　婆羅門曰：“孫陀羅江水是福之深淵，世之光明。其有人物在彼河水浴者，一切諸惡皆悉除盡。” 
　　爾時，世尊便說此偈：  
　　“此身無數劫，經歷彼河浴， 
　　　及諸小陂池，靡不悉周遍。 
　　　愚者常樂彼，暗行不清凈， 
　　　宿罪內充軀，彼河焉能救？ 
　　　凈者常快樂，禁戒清亦快， 
　　　清者作清行，彼愿必果成。 
　　　設護不與取，行慈不殺生， 
　　　守誠不妄語，心等無增減， 
　　　汝今于此浴，必獲安隱處。 
　　　彼河何所至？猶盲投乎冥。”  
　　爾時，婆羅門白世尊曰：“止！止！瞿曇，猶如僂者得伸，暗者見明，迷者示道，于暗室燃明，無目者為作眼目。如是，沙門瞿曇，無數方便說此妙法，愿聽為道！” 
　　爾時，江側婆羅門即得作道，受具足戒，所以族姓子，出家學道，修無上梵行：生死已盡，梵行已立，所作已辦，更不復受有，如實知之。是時，尊者孫陀羅諦利即成阿羅漢。 
　　爾時，尊者孫陀羅諦利聞佛所說，歡喜奉行。  
　　聞如是：一時，佛在羅閱城耆阇崛山中，與大比丘五百人俱。 
　　爾時，釋提桓因日時已過，向暮便往至世尊所，頭面禮足，在一面坐。 
　　爾時，釋提桓因即以偈頌問如來義：  
　　“能說能宣布，渡流成無漏， 
　　　以渡生死淵，今問瞿曇義。 
　　　我觀此眾生，所作福佑業， 
　　　造行若干種，施誰福最尊？ 
　　　尊今靈鷲山，惟愿演此義， 
　　　知釋意所趣，亦為施者宣。”  
　　爾時，世尊以偈答曰：  
　　“四趣告福無，四果具足成， 
　　　諸學得跡人，宜信奉其法。 
　　　無欲亦無恚，愚盡成無漏， 
　　　盡度一切淵，施彼成大果。 
　　　諸此眾生類，所作福德業， 
　　　造行若干種，施僧獲福多。 
　　　此眾度無量，猶海出珍寶， 
　　　圣眾亦如是，演慧光明法。 
　　　拘翼彼善處，能施眾僧者， 
　　　獲福不可計，最勝之所說。”  
　　爾時，釋提桓因聞佛所說已，即禮佛足，便于彼退而去。 
　　爾時，釋提桓因聞佛所說，歡喜奉行。  
　　聞如是：一時，佛在羅閱城耆阇崛山中，與大比丘五百人俱。 
　　爾時，尊者須菩提亦在王舍城耆阇崛山側，別作屋廬而自禪思。爾時，尊者須菩提身得苦患，甚為沉重，便作是念：“我此苦痛為從何生？復從何滅？為至何所？”爾時，尊者須菩提便于露地而敷坐具，直身正意，專精一心，結跏跌坐，思惟諸入欲害苦痛。 
　　爾時，釋提桓因知尊者須菩提所念，便以偈敕波遮旬曰：  
　　“善業脫諸縛，居在靈鷲山， 
　　　今得極重患，樂空諸根定。 
　　　速來往問疾，覲省尊上顏， 
　　　既得獲大福，種德莫過是。”  
　　時，波遮旬對曰：“如是，尊者。” 
　　爾時，釋提桓因將五百天人及波遮旬，譬如士夫屈伸臂頃，便從三十三天沒，來至靈鷲山中，離尊者須菩提不遠，復以此偈語波遮旬曰：  
　　“汝今覺善業，樂禪三昧定， 
　　　柔和清凈音，令使從禪起。”  
　　波遮旬對曰：“如是。” 
　　爾時，波遮旬從釋提桓因聞語已，便調琉璃之琴，前至須菩提所，便以此偈嘆須菩提曰：  
　　“結盡永無余，諸念不錯亂， 
　　　諸塵垢悉盡，愿速從禪覺。 
　　　心息渡有河，降魔度諸結， 
　　　功德如大海，愿速從定起。 
　　　眼凈如蓮華，諸穢永不著， 
　　　無歸與作歸，空定速時起。 
　　　渡四流無為，善解無老病， 
　　　以脫有為災，唯尊時定覺。 
　　　五百天在上，釋主躬自來， 
　　　欲覲圣尊顏，解空速時起。”  
　　爾時，尊者須菩提即從座起，復嘆波遮旬曰：“善哉！波遮旬，汝今音與琴合，琴與音合，而無有異。然琴音不離歌音，歌音不離琴音，二聲共合，乃成妙聲。” 
　　爾時，釋提桓因便往至尊者須菩提所，頭面禮足，在一面坐。爾時，釋提桓因白須菩提言：“云何，善業，所抱患苦有增損乎？今此身病為從何生？身生耶？意生乎？” 
　　爾時，尊者須菩提語釋提桓因言：“善哉！拘翼，法法自生，法法自滅；法法相動，法法自息。猶如，拘翼，有毒藥，復有害毒藥。天帝釋，此亦如是，法法相亂，法法自息，法能生法，黑法用白法治，白法用黑法治。天帝釋，貪欲病者用不凈治，瞋恚病者用慈心治，愚癡病者用智慧治。如是，釋提桓因，一切所有皆歸于空，無我、無人，無壽、無命，無士、無夫，無形、無像，無男、無女。猶如，釋提桓因，風壞大樹，枝葉雕落；雷雹壞苗，華果初茂，無水自萎；天降時雨，生苗得存。如是，天帝釋，法法相亂，法法自定。我本所患疼痛苦惱，今日已除，無復患苦。” 
　　是時，釋提桓因白須菩提言：“我亦有愁憂苦惱，今聞此法無復有愁憂。眾事猥多，欲還天上。已亦有事及諸天事，皆悉猥多。” 
　　時，須菩提言：“今正是時，宜可時去。” 
　　是時，釋提桓因即從座起，前禮須菩提足，繞三匝而去。 
　　是時，尊者須菩提便說此偈：  
　　“能仁說此語，根本悉具足， 
　　　智者獲安隱，聞法息諸病。”  
　　爾時，釋提桓因聞尊者須菩提所說，歡喜奉行。  
　　調達及二經，皮及利師羅， 
　　竹膊、孫陀利，善業、釋提桓。  
增壹阿含經卷第七 五戒品第十四  
　　聞如是：一時，佛在舍衛國祇樹給狐獨園。 
　　爾時，世尊告諸比丘：“于是眾中，我不見一法修已，多修已，成地獄行，成畜生行，成餓鬼行。若生人中，受命極短，所謂殺生者也。諸比丘，若有人意好殺生，便墮地獄、餓鬼、畜生中。若生人中，受命極短。所以然者？以斷他命故。是故，當學莫殺生。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中，我不見一法修行已，多修行已，受人中福，受天上福，得泥洹證，所謂不殺生也。” 
　　佛告諸比丘：“若有人不行殺生，亦不念殺，受命極長。所以然者？以彼不嬈亂故。是故，諸比丘，當學不殺生。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中，我不見一法修行已，多修行已，成地獄行，餓鬼、畜生行。若生人中，極為貧匱，衣不蓋形，食不充口，所謂劫盜也。諸比丘，若有人意好劫盜，取他財物，便墮地獄、餓鬼、畜生中。若生人中，極為貧匱。所以然者？以斷他生業故。是故，諸比丘，當學遠離不與取。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中，我不見一法修行已，多修行已，受人中福，受天上福，得泥洹證，所謂廣施也。” 
　　佛告諸比丘：“若有人廣行布施，于現世中得色、得力，眾德具足，天上、人中食福無量。是故，諸比丘，當行布施，勿有慳心。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中，我不見一法修行已，多修行已，成地獄行，餓鬼、畜生行。若生人中，居家奸淫，無有凈行，為人所譏，常被誹謗。云何一法？所謂邪淫也。” 
　　佛告諸比丘：“若有人淫泆無度，好犯他妻，便墮地獄、餓鬼、畜生中。若生人中，閨門淫亂。是故，諸比丘，常當正意，莫興淫想，慎莫他淫。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是；一時，佛在舍衛國祇樹給孤獨園。 
　　爾時，佛告諸比丘：“于此眾中，我不見一法修行已，多修行已，受人中福，受天上福，得泥洹證，所謂不他淫，身體香潔，亦無邪想。” 
　　佛告諸比丘：“若有人貞潔不淫，便受天上、人中之福。是故，諸比丘，莫行邪淫以興淫意。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中，我不見一法修行已，多修行已，成地獄行，餓鬼、畜生行。若生人中，口氣臭惡，為人所憎，所謂妄語。諸比丘，若有人妄言、綺語、斗亂是非，便墮地獄、畜生、餓鬼中。所以者何？以其妄語故也。是故，諸比丘，常當至誠，莫得妄語。是故，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中，我不見一法修行已，多修行已，受人中福，受天上福，得泥洹證。云何為一法？所謂不妄語也。諸比丘，其不妄語者，口氣香芬，名德遠聞。是故，諸比丘，當行不妄語。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中，我不見一法修行已，多修行已，受畜生、餓鬼、地獄罪。若生人中，狂愚癡惑，不識真偽，所謂飲酒也。諸比丘，若有人心好飲酒，所生之處，無有智慧，常懷愚癡。如是，諸比丘，慎莫飲酒。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“于此眾中，無有一法勝此法者，若修行已，多修行已，受人中福，受天上福，得泥洹證。云何為一法？所謂不飲酒也。諸比丘，若有人不飲酒，生便聰明，無有愚惑，博知經籍，意不錯亂。如是，諸比丘，當作是學！” 
　　爾時，諸比丘聞佛所說，歡喜奉行。  
　　第五地獄經，此名不善行， 
　　五者、天及人，令知次第數。  
有無品第十五  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“當知有此二見。云何為二？所謂有見、無見。諸有沙門、婆羅門于此二見習已、誦已，終不從其法，如實而不知，此則非沙門、婆羅門。于沙門，則犯沙門法；于婆羅門，則犯婆羅門法；此沙門、婆羅門終不以身作證而自游戲。諸有沙門、婆羅門于此二見誦讀、諷念，知舍，如實而知，此則沙門持沙門行，婆羅門知婆羅門行，自身取證而自游戲：生死已盡，梵行已立，所作已辦，更不復受有，如真知之。是故，諸比丘，于此二見不應習行，不應諷誦，盡當舍離。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二見。云何為二見？所謂有見、無見。彼云何為有見？所謂欲有見、色有見、無色有見。彼云何為欲有見？所謂五欲是也。云何為五欲？所謂眼見色，甚愛敬念，未曾舍離，世人宗奉；若耳聞聲、鼻嗅香、口知味、身知細滑、意了諸法，是謂有見。彼云何名為無見？所謂有常見、無常見、有斷滅見、無斷滅見、有邊見、無邊見、有身見、無身見、有命見、無命見、異身見、異命見，此六十二見，名曰無見，亦非真見，是謂名為無見。是故，諸比丘，當舍此二見。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二施。云何為二？所謂法施、財施。諸比丘，施中之上者不過法施。是故，諸比丘，常當學法施。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二業。云何為二業？有法業、有財業。業中之上者，不過法業。是故，諸比丘，當學法業，不學財業。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二恩。云何為二？所謂法恩、財恩。恩中之上者，所謂不過法恩也。是故，諸比丘，當修行法恩。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“愚者有此二相像貌。云何為二？于是，愚者所不能辦者而辦之，垂辦之事厭而舍之。是謂，諸比丘，愚者有此二相像貌。復次，比丘，智者有二相像貌。云何為二？于是，智者所不能辦事亦不成辦，垂辦之事亦不厭舍。是故，諸比丘，愚者二相像貌當舍離之，當念修行智者二相像貌。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二法，內自思惟，專精一意，當禮如來。云何為二法？一為智慧，二為滅盡。是謂，比丘，內自思惟，專精一意，當禮如來。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二法，內自思惟，專精一意，當禮法寶，亦禮如來神廟。云何為二法？有力、有無畏。是謂，比丘，有此二法，內自思惟，專精一意，當禮法寶及如來神廟。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二法，內自思惟，專精一意，禮如來寺。云何為二法？如來與世間人民無與等者，如來有大慈大悲矜念十方。是謂，比丘，有此二法，內自思惟，專精一意，禮如來寺。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有二因二緣起于正見。云何為二？受法教化，內思止觀。是謂，比丘，有此二因二緣起于正見。如是，諸比丘，當作是學！” 
　　爾時，諸比丘聞佛所說，歡喜奉行。  
　　二見及二施，愚者有二相， 
　　禮、法、如來廟，正見最在后。  
火滅品第十六  
　　聞如是：一時，佛在舍衛國祇樹給孤獨園。 
　　爾時，尊者難陀在舍衛城象華園中。是時，尊者難陀在閑靜處，便生是念：“如來出世甚為難遇，億劫乃出，實不可見。如來久遠長夜時乃出耳！猶如優曇缽華時乃出現，此亦如是。如來出世甚為難遇，億劫乃出，實不可見，此處亦難遇，一切諸行悉休息止，愛盡無余，亦無染污，滅盡泥洹。” 
　　爾時，有一魔行天子，知尊者難陀心中所念，便往至孫陀利釋種女所，飛在虛空，以頌而嗟嘆曰：  
　　“汝今發歡喜，嚴服作五樂， 
　　　難陀今舍服，當來相娛樂。”  
　　爾時，孫陀利釋種女聞天語已，歡喜踴躍，不能自勝，便自莊嚴，修飾房舍，敷好坐具，作倡伎樂，如難陀在家無異。爾時，王波斯匿集在普會講堂，聞難陀比丘還舍法服，習于家業。所以然者？有天在空中告其妻曰。是時，王波斯匿聞是語已，便懷愁憂，即乘駕白象，往至彼園；到已，便入華象池中，遙見尊者難陀，便前至難陀所，頭面禮足，在一面坐。 
　　爾時，尊者難陀告波斯匿曰：“大王，何故來至此間，顏色變異？復有何事來至吾所？” 
　　波斯匿報曰：“尊者當知：向在普會講堂，聞尊者舍法服，還作白衣。聞此語已，故來至此，不審尊者何所敕告？” 
　　是時，難陀含笑徐告王曰：“不見不聞，大王何故作此語耶？大王，豈不從如來邊聞：我諸結已除，生死已盡，梵行已立，所作已辦，更不復受胞胎，如實而知，今成阿羅漢，心得解脫？” 
　　波斯匿曰：“我不從如來聞難陀比丘生死已盡，得阿羅漢，心得解脫。所以然者？有天來告孫陀利釋種女曰。是時，孫陀利夫人聞此語已，便作倡伎樂，修治服飾，敷諸坐具。我聞此語已，便來至尊者所。” 
　　難陀告曰：“王不知不聞，何故大王而作是語？諸有沙門、婆羅門無不樂此休息樂、善逝樂、沙門樂、涅槃樂，而不自觀此淫火之坑，復當就者，此事不然。骨猶如鎖，肉如聚石，猶蜜涂刀，坐貪小利，不慮后患。亦如果繁折枝，亦如假借不久當還，猶如劍樹之藪，亦如毒害藥，亦如毒葉，如毒華果。觀此淫欲亦復如是，意染著者，此事不然。從火坑之欲乃至毒果，不觀此事，欲得度欲流、有流、見流、無明流者，此事不然。以不度欲流、有流、見流、無明流，而欲得入無余泥洹界而般泥洹者，此事不然。 
　　“大王當知：諸有沙門、婆羅門觀察此休息樂、善逝樂、沙門樂、涅槃樂，此事必然。彼以作是觀察，解了淫坑之火，猶如骨鎖、肉聚、蜜涂利刀、果繁折枝、假借不久。亦如劍樹、毒樹，如毒害藥，悉觀了知，此則有處。已解了知淫火所興，便能得渡欲流、有流、見流、無明流，此事必然。彼已渡欲流、有流、見流、無明流，此事必然。云何，大王，以何見何知而作是說？今我，大王，已成羅漢：生死已盡，梵行已立，所作已辦，更不復受母胞胎，心得解脫。” 
　　爾時，王波斯匿心懷歡喜，善心生焉，白尊者難陀曰：“我今無狐疑如毛發許，方知尊者成阿羅漢，今請辭還，國事眾多。” 
　　難陀對曰：“宜知是時。” 
　　爾時，王波斯匿即從座起，頭面禮足，便退而去。波斯匿王去未幾時，時彼魔天來至尊者難陀所，住虛空中，復以此偈向難陀曰：  
　　“夫人面如月，金銀瓔珞身， 
　　　憶彼姿容顏，五樂恒自娛。 
　　　彈琴鼓弦歌，音響甚柔軟， 
　　　能除諸愁憂，樂此林間為？”  
　　是時，尊者難陀便作是念：“此是魔行天人。”覺知此已，復以偈報曰：  
　　“我昔有此心，淫泆無厭足， 
　　　為欲所纏裹，不覺老病死。 
　　　我度愛欲淵，無污無所染， 
　　　榮位悉是苦，獨樂真如法。 
　　　我今無諸結，淫怒癡悉盡， 
　　　更不習此法，愚者當覺知。”  
　　爾時，彼魔行天人聞此語，便懷愁憂，即于彼沒不現。 
　　爾時，眾多比丘以此因緣，具白世尊。爾時，世尊告諸比丘：“端正比丘者，無有勝難陀比丘；諸根澹泊，亦難陀比丘是；無有欲心，亦是難陀比丘；無有瞋恚，亦是難陀比丘；無有愚癡，亦是難陀比丘；成阿羅漢，亦是難陀比丘。所以然者？難陀比丘端正，諸根寂靜。” 
　　爾時，世尊告諸比丘：“我聲聞中第一端正者，難陀比丘是；諸根寂靜，是亦難陀比丘。” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二涅槃界。云何為二？有余涅槃界、無余涅槃界。彼云何名為有余涅槃界？于是，比丘滅五下分結，即彼般涅槃，不還來此世，是謂名為有余涅槃界。彼云何名為無余涅槃界？于是，比丘盡有漏，成無漏，意解脫、智慧解脫，自身作證而自游戲：生死已盡，梵行已立，所作已辦，更不受有，如實知之，是謂為無余涅槃界。此二涅槃界，當求方便至無余涅槃界。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我今當說烏喻，亦當說豬喻。善思念之，吾當演說。” 
　　對曰：“如是，世尊。”是時，諸比丘從佛受教。 
　　世尊告曰：“彼云何名為人喻如烏？猶如有人在寂靜處，恒習淫欲，作諸惡行，后便羞恥，便自悔過，向人演說，陳所作事。所以然者？或為諸梵行人，所見譏彈：‘此人習欲，作諸惡行。’彼作諸惡行已，向人悔過，自知羞恥。猶如彼烏恒患苦饑，便食不凈，尋即拭嘴，恐有余烏見言：‘此烏食不凈。’此亦如是，若有一人在閑靜處，習于淫欲，作不善行，后便羞恥而自悔過，向人演說，陳所作事。所以然者？或為諸梵行人所見記識：‘此人習欲，作諸惡行。’是謂名為人猶如烏。 
　　“彼云何名為人如豬？若有一人在閑靜處，長習淫欲，作諸惡行，亦不羞恥，復不悔過，向人自譽，貢高自用：‘我能得五欲自娛，此諸人等不能得五欲。”彼作惡已，不知羞恥。此人喻如豬恒食不凈，臥于不凈，便自跳踉向于余豬。此亦如是，若有一人習于淫欲，作諸惡行，亦不羞恥，復不悔過，向人自譽，貢高自用：‘我能得五欲自娛，此諸人不能得五欲自娛。’是名為人如豬。是故，諸比丘，當舍遠離。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我今當說人有似驢者，有似牛者。諦聽！諦聽！善思念之。” 
　　諸比丘對曰：“如是，世尊。”是時，諸比丘從佛受教。 
　　世尊告曰：“彼云何名人像驢者？若有一人，剃除須發，著三法衣，以信牢固，出家學道。爾時，彼人諸根不定，若眼見色，隨起色想，流馳萬端，爾時眼根則非清凈，生諸亂想，不能制持，眾惡普至，亦復不能護于眼根。耳聞聲，鼻嗅香，舌知味，身知細滑，意知法，隨起識病，流馳萬端，爾時意根則非清凈，生諸亂想，不能制持，眾惡普至，亦復不能護于意根。無有威儀禮節之宜，行步進止，屈伸低仰，執持衣缽，都違禁戒，便為梵行人所見譏彈：‘咄！此愚人像如沙門？’便取彈舉：‘設是沙門者，宜不應爾。’彼作是說：‘我亦是比丘，我亦是比丘，’猶如驢入牛群之中而自稱曰：‘我亦是牛！我亦是牛！’然觀其兩耳，復不似牛，角亦不似，尾亦不似，音聲各異。爾時，群牛或以角抵，或以腳蹋，或以口嚙者。今此比丘亦復如是，諸根不定，若眼見色，隨起色想，流馳萬端，爾時眼根則非清凈，生諸亂想，不能制持，眾惡普至，亦復不能護于眼根。耳聞聲，鼻嗅香，舌知味，身了細滑，意知法，隨起識病，流馳萬端，爾時意根則非清凈，生諸亂想，不能制持，眾惡普至，亦復不能護念意根。無有威儀禮節之宜，行步進止，屈伸低仰，執持禁戒，便為梵行人所見譏彈：‘咄！此愚人像如沙門？’便見彈舉：‘設是沙門者，宜不應爾。’爾時彼作是說：‘我是沙門！’猶如驢入于牛群，是謂人像驢者也。 
　　“彼人云何像牛者耶？若有一人，剃除須發，著三法衣，以信牢固，出家學道。爾時，彼人諸根寂定，飲食知節，竟日經行，未曾舍離，意游三十七道品之法。若眼見色，不起色想，亦無流馳之念，爾時眼根則應清凈，生諸善想，亦能制持，無復諸惡，常擁護于眼根。耳聲、鼻香、口味、身細滑、意法不起識病，爾時意根則得清凈。彼人便到諸梵行人所，諸梵行人遙見來已，各自揚聲：‘善來！同學。’隨時供養，不使有乏，猶如良牛入牛眾中，而自稱說：‘我今是牛！’然其毛尾、耳角、音聲都悉是牛，諸牛見已，各來舐體。此亦如是，剃除須發，著三法衣，以信牢固，出家學道。爾時，彼人諸根寂定，飲食知節，竟日經行，未曾舍離，意游三十七道品之法。若眼見色，不起色想，亦無流馳之念，爾時眼根則得清凈，生諸善想，亦能制持，無復諸惡，常擁護于眼根。耳聲、鼻香、口味、身細滑、意法不起識病，爾時意根則得具足，是謂此人像牛者也。如是，諸比丘，當學如牛，莫像如驢也。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我今當說善、不善行。諦聽！諦聽！善思念之。” 
　　諸比丘對曰：“如是，世尊。”爾時，諸比丘從佛受教。 
　　世尊告彼：“云何名為不善？云何名為善？所謂殺生為不善，不殺為善；不與取為不善，與取為善；淫泆為不善，不淫為善；妄語為不善，不妄語為善；綺語為不善，不綺語為善；兩舌為不善，不兩舌為善；斗亂彼此為不善，不斗亂彼此為善；貪他為不善，不貪他為善；起恚為不善，不起恚為善；邪見為不善，正見為善。如是，比丘行此惡已，墮畜生、餓鬼、地獄中。設行善者，便生人中、天上，及諸善趣阿須倫中。是故，當遠離惡行，修習善行。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤園。 
　　爾時，世尊告諸比丘：“我當與汝等說微妙法；初善、中善、至竟亦善，有義、有味，得修具足梵行之法，所謂二法也。諦聽！諦聽！善思念之，吾當與汝具足說之。” 
　　諸比丘對曰：“如是，世尊。”是時，諸比丘從佛受教。 
　　世尊告曰：“彼云何為二法？所謂邪見、正見，邪治、正治，邪語、正語，邪業、正業，邪命、正命，邪方便、正方便，邪念、正念，邪三昧、正三昧，是謂比丘名為二法。我今已與汝說此二法，如來所應為者，今已周訖。善念、諷誦，勿有懈倦，今不行者，后悔無及！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我今當說燭明之法，亦當說由燭趣道之業。諦聽！諦聽！善思念之。” 
　　諸比丘對曰：“如是，世尊。” 
　　爾時，世尊告諸比丘：“彼云何名燭明者？所謂貪淫、瞋恚、愚癡盡。彼云何名為由燭趣道之業？所謂正見、正治、正語、正業、正命、正方便、正念、正三昧，是謂由燭趣道之業。我為比丘已說燭明，亦說由燭趣道之業，如來所應為者，今已周訖。善念、諷誦，勿有懈怠，今不行者，后悔無及！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二力。云何為二力？所謂忍力、思惟力。設吾無此二力者，終不成無上正真等正覺。又無此二力者，終不于優留毗處六年苦行，亦復不能降伏魔怨，成無上正真之道，坐于道場。以我有此忍力、思惟力故，便能降伏魔眾，成無上正真之道，坐于道場。是故，諸比丘，當求方便，修此二力，忍力、思惟力，便成須陀洹道、斯陀含道、阿那含道、阿羅漢道，于無余涅槃界而般涅槃。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，尊者阿那律在拘尸那竭國本所生處。爾時，釋、梵、四天王及五百天人，并二十八大鬼神王，便往至尊者阿那律所；到已，頭面禮足，在一面住。復以此偈嘆阿那律曰：  
　　“歸命人中上，眾人所敬奉！ 
　　　我等今不知，為依何等禪？”  
　　爾時，有梵志名曰阇拔吒，是梵摩喻弟子。復至尊者阿那律所，頭面禮足，在一面坐。爾時，彼梵志問阿那律曰：“我昔在王宮生，未曾聞此自然之香。為有何人來至此間，為是天、龍、鬼、神、人、非人乎？” 
　　爾時，阿那律報梵志曰：“向者釋、梵、四天王及五百天人，并二十八大鬼神王，來至我所，頭面禮足，在一面住。復以此偈而嘆我曰：  

　　“‘自歸人中上，眾人所敬奉！ 
　　　　我等今不知，為依何等禪？’”  
　　梵志問曰：“以何等故，我今不見其形，釋、梵、四天王為何所在？” 
　　阿那律報曰：“以汝無有天眼故也，是故不見釋、梵、四天王及五百天人，及二十八大鬼神王。” 
　　梵志問曰：“設我能得天眼者，見此釋、梵、四天王及二十八大鬼神王耶？” 
　　阿那律報曰：“設當得天眼者，便能見釋、梵、四天王及五百天人，并二十八大鬼神王。然復，梵志，此天眼者何足為奇！有梵天名曰千眼，彼見此千世界，如有眼之士，自手掌中觀其寶冠。此梵天亦如是，見此千世界無有罣礙，然此梵天不自見身所著衣服。 
　　梵志問曰：“何以故？千眼梵天不自見形所著服飾？” 
　　阿那律曰：“以其彼天無有無上智慧眼故，故不自見己身所著服飾。” 
　　梵志問曰：“設我得無上智慧眼者，見此身所著服飾不耶？” 
　　阿那律曰：“若能得無上智慧眼者，則能見己形所著服飾。” 
　　梵志問曰：“愿尊與我說極妙之法，使得無上智慧之眼！” 
　　阿那律曰：“汝有戒耶？” 
　　梵志問曰：“云何名之為戒？” 
　　阿那律曰：“不作眾惡，不犯非法。” 
　　梵志報曰：“如此戒者，我堪奉持如此之戒。” 
　　阿那律曰：“汝今，梵志，當持禁戒，無失毫厘，亦當除去驕慢之結，莫計吾我染著之想。” 
　　時，梵志復問阿那律曰：“何者是吾？何者是我？何者驕慢結？” 
　　阿那律曰：“吾者是神識也，我者是形體之具也。于中起識生吾、我者，是名為驕慢結也。是故，梵志，當求方便，除此諸結。如是，梵志，當作是學！” 
　　梵志即從座起，禮阿那律足，繞三匝而去；未至所在，于中道思惟此義，諸塵垢盡，得法眼凈。 
　　爾時，有天昔與此梵志親友，知識梵志心中所得諸塵垢盡，得法眼凈。爾時，彼天便往至尊者阿那律所，頭面禮足，在一面住，即以此偈嘆阿那律曰：  
　　“梵志未至家，中道得道跡， 
　　　垢盡法眼凈，無疑無猶豫。”  
　　爾時，尊者阿那律復以偈告天曰：  
　　“我先觀彼心，中間應道跡， 
　　　彼人迦葉佛，曾聞此法教。”  
　　爾時，尊者阿那律即其時離彼處，在人間游，漸漸至舍衛國，到世尊所，頭面禮足，在一面住。爾時，世尊具以法語告阿那律。阿那律受佛教已，便從座起，頭面禮足，便退而去。 
　　爾時，世尊告諸比丘：“我聲聞中弟子，得天眼第一者，所謂阿那律比丘是。” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，尊者羅云奉修禁戒，無所觸犯，小罪尚避，況復大者！然不得有漏心解脫。爾時，眾多比丘便至世尊所，頭面禮足，在一面坐。爾時，眾多比丘白世尊曰：“羅云比丘奉修禁戒，無所觸犯，然故有漏心不解脫？” 
　　爾時，世尊便說此偈：  
　　“具足禁戒法，諸根亦成就， 
　　　漸漸當逮得，一切結使盡。  
　　“是故，諸比丘，常當念修治正法，無有漏失。如是，諸比丘，當作是學！” 
　　爾時，諸比丘聞佛所說，歡喜奉行。  
　　難陀、涅槃、烏，驢、不善有二， 
　　燭及忍思惟，梵志及羅云。  
增壹阿含經卷第八 安般品第十七  
　　聞如是：一時，佛在舍衛國祇樹給孤獨園。 
　　爾時，世尊到時，著衣持缽，將羅云入舍衛城分衛。爾時，世尊右旋顧謂羅云：“汝今當觀色為無常。” 
　　羅云對曰：“如是，世尊，色為無常。” 
　　世尊告曰：“羅云，痛、想、行、識皆悉無常。” 
　　羅云對曰：“如是，世尊，痛、想、行、識皆為無常。” 
　　是時，尊者羅云復作是念：“此有何因緣，今方向城分衛，又在道路，何故世尊而面告誨我？今宜當還歸所在，不應入城乞食。” 
　　爾時，尊者羅云即中道還到祇桓精舍，持衣缽，詣一樹下，正身正意，結跏跌坐，專精一心，念色無常，念痛、想、行、識無常。爾時，世尊于舍衛城乞食已，食后在祇桓精舍而自經行，漸漸至羅云所；到已，告羅云曰：“汝當修行安般之法，修行此法，所有愁憂之想皆當除盡。汝今復當修行惡露不凈想，所有貪欲盡當除滅。汝今，羅云，當修行慈心！已行慈心，所有瞋恚皆當除盡。汝今，羅云，當行悲心！已行悲心，所有害心悉當除盡。汝今，羅云，當行喜心！已行喜心，所有嫉心皆當除盡。汝今，羅云，當行護心！已行護心，所有驕慢悉當除盡。” 
　　爾時，世尊向羅云便說此偈：  
　　“莫數起著想，恒當自順法， 
　　　如此智之士，名稱則流布。 
　　　與人執炬明，壞于大暗冥， 
　　　天龍戴奉敬，敬奉師長尊。”  
　　是時，羅云比丘復以此偈報世尊曰：  
　　“我不起著想，恒復順于法， 
　　　如此智之士，則能奉師長。”  
　　爾時，世尊作是教敕已，便舍而去，還詣靜室。 
　　是時，尊者羅云復作是念：“今云何修行安般，除去愁憂，無有諸想？”是時，羅云即從座起，便往世尊所；到已，頭面禮足，在一面坐；須臾退坐，白世尊曰：“云何修行安般，除去愁憂，無有諸想，獲大果報，得甘露味？” 
　　世尊告曰：“善哉！善哉！羅云，汝乃能于如來前而師子吼，問如此義：‘云何修行安般，除去愁憂，無有諸想，獲大果報，得甘露味？’汝今，羅云，諦聽！諦聽！善思念之，吾當為汝具分別說。” 
　　對曰：“如是，世尊。”爾時，尊者羅云從世尊受教。 
　　世尊告曰：“如是，羅云，若有比丘樂于閑靜無人之處，便正身正意，結跏跌坐，無他異念，系意鼻頭，出息長知息長，入息長亦知息長；出息短亦知息短，入息短亦知息短；出息冷亦知息冷，入息冷亦知息冷；出息暖亦知息暖，入息暖亦知息暖。盡觀身體入息、出息，皆悉知之。有時有息亦復知有，有時無息亦復知無。若息從心出亦復知從心出，若息從心入亦復知從心入。如是，羅云，能修行安般者，則無愁憂惱亂之想，獲大果報，得甘露味。” 
　　爾時，世尊具足與羅云說微妙法已，羅云即從座起，禮佛足，繞三匝而去。往詣安陀園，在一樹下，正身正意，結跏跌坐，無他余念，系心鼻頭，出息長亦知息長，入息長亦知息長；出息短亦知息短，入息短亦知息短；出息冷亦知息冷，入息冷亦知息冷；出息暖亦知息暖，入息暖亦知息暖。盡觀身體入息、出息，皆悉知之。有時有息亦復知有，有時無息亦復知無。若息從心出亦復知從心出，若息從心入亦復知從心入。 
　　爾時，羅云作如是思惟，欲心便得解脫，無復眾惡。有覺、有觀，念持喜安，游于初禪。有覺、有觀，內自歡喜，專其一心，無覺、無觀，三昧念喜，游于二禪。無復喜念，自守覺知身樂，諸賢圣常所求護喜念，游于三禪。彼苦樂已滅，無復愁憂，無苦無樂，護念清凈，游于四禪。 
　　彼以此三昧，心清凈無塵穢，身體柔軟，知所從來，憶本所作，自識宿命無數劫事。亦知一生、二生、三生、四生、五生、十生、二十生、三十生、四十生、五十生、百生、千生、萬生、數十萬生，成劫、敗劫，無數成劫、無數敗劫，億載不可計，我曾生彼，名某姓某，食如此食，受如此苦樂，壽命長短，彼終生此，此終生彼。 
　　彼以此三昧，心清靜無瑕穢，亦無諸結。亦知眾生所起之心，彼復以天眼清凈無瑕穢，觀眾生類，生者、逝者，善色、惡色，善趣、惡趣，若好、若丑，所行、所造，如實知之。或有眾生，身行惡，口行惡，意行惡，誹謗賢圣，行邪見，造邪見行，身壞命終，入地獄中。或復眾生，身行善，口行善，意行善，不誹謗賢圣，恒行正見、造正見行，身壞命終，生善處天上。是謂天眼清凈無瑕穢，觀眾生類：生者、逝者，善色、惡色，善趣、惡趣，若好、若丑，所行、所造，如實知之。 
　　復更施意，成盡漏心，彼觀此苦，如實知之；復觀苦集，亦知苦盡，亦知苦出要，如實知之。彼以作是觀，欲漏心得解脫，有漏、無明漏心得解脫；已得解脫，便得解脫智：生死已盡，梵行已立，所作已辦，更不復受有，如實知之。是時，尊者羅云便成阿羅漢。 
　　是時，尊者羅云已成羅漢，便從座起，更整衣服，往至世尊所，頭面禮足，在一面住，白世尊曰：“所求已得，諸漏除盡。” 
　　爾時，世尊告諸比丘：“諸得阿羅漢者，無有與羅云等也。論有漏盡，亦是羅云比丘。論持禁戒者，亦是羅云比丘。所以然者？諸過去如來、等正覺，亦有此羅云比丘。欲言佛子，亦是羅云比丘。親從佛生，法之上者。” 
　　爾時，世尊告諸比丘：“我聲聞中第一弟子能持禁戒，所謂羅云比丘是。” 
　　爾時，世尊便說此偈：  
　　“具足禁戒法，諸根亦成就， 
　　　漸漸當逮得，一切結使盡。”  
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“二人出現于世甚為難得。云何為二人？所謂如來、至真、等正覺出現于世甚為難得，轉輪圣王出現于世甚為難得。此二人出現于世間甚為難得。” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“二人出現于世甚為難得。云何為二人？所謂辟支佛出現世間甚為難得，如來弟子漏盡阿羅漢出現世間甚為難得。是謂，比丘，此二人者出現于世甚為難得。” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二法，在于世間，甚為煩惱。云何為二法？所謂作眾惡本，起諸怨嫌；復不造善行諸德之本。是謂，比丘，有此二法甚為煩惱。是故，諸比丘，當覺知此煩惱法，亦當覺知不煩惱法。諸煩惱之法，當念斷除；不煩惱之法，當念修行。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“邪見眾生所念、所趣及余諸行，一切無可貴者，世間人民所不貪樂。所以然者？以其邪見不善故也。猶如有諸苦果之子，所謂苦果、苦參子、葶藶子、畢地槃持子，及諸余苦子，便于良地種此諸子，然后生苗猶復故苦。所以然者？以其子本苦故。此邪見眾生亦復如是，所作身行、口行、意行，所趣、所念及諸惡行，一切無可貴者，世間人民所不貪樂。所以然者？以其邪見惡不善故。是故，諸比丘，當除邪見，習行正見。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“正見眾生所念、所趣及諸余行，一切盡可貴敬，世間人民所可貪樂。所以者何？以其正見妙故。猶如有諸甜果，若甘蔗、若蒲桃果及諸一切甘美之果，有人修治良地，而取種之；然后生子皆悉甘美，人所貪樂。所以然者？以其果子本甘美故。此正見眾生亦復如是，所念、所趣及諸余行，一切皆可貪樂，世間人民無不喜者。所以者何？以其正見妙故。是故，諸比丘，當習行正見。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，尊者阿難在閑靜之處，獨自思惟，便生是念：“諸有生民，興愛欲想，便生欲愛，晝夜習之，無有厭足。” 
　　爾時，尊者阿難向暮即從座起，著衣正服，便往至世尊所；到已，頭面禮足，在一面坐。爾時，尊者阿難白世尊曰：“向在閑靜之處，便生此念：‘諸有眾生，興欲愛想，便生欲愛，長夜習之，無有厭足。’” 
　　世尊告曰：“如是，阿難，如汝所言：‘諸有人民，興欲愛想，便增欲想，長夜習之，無有厭足。’所以者何？昔者，阿難，過去世時有轉輪圣王，名曰頂生，以法治化，無有奸罔，七寶成就。所謂七寶者：輪寶、象寶、馬寶、珠寶、玉女寶、居士寶、典兵寶，是謂七寶。復有千子，勇猛強壯，能降伏諸惡，統領四天下，不加刀杖。阿難當知，爾時頂生圣王便生此念：‘我今有此閻浮提地，人民熾盛，多諸珍寶。我亦曾從耆年長老邊聞：西有瞿耶尼土，人民熾盛，多諸珍寶。我今當往統彼國土。’爾時，阿難，頂生適生斯念，將四部兵，從此閻浮地沒，便往至瞿耶尼土。 
　　“爾時，彼土人民見圣王來，皆悉前迎，禮跪問訊：‘善來！大王，今此瞿耶尼國，人民熾盛，惟愿圣王當于此治化諸人民，使從法教！’爾時，阿難，圣王頂生即于瞿耶尼統領人民，乃經數百千年。 
　　“是時，圣王頂生復于余時便生此念：‘我有閻浮提，人民熾盛，多諸珍寶，亦雨七寶，乃至于膝；今亦復有此瞿耶尼，人民熾盛，多諸珍寶。我亦曾從長年許聞：復有弗于逮，人民熾盛，多諸珍寶。我今當往統彼國土，以法治化。’爾時，阿難，頂生圣王適生斯念，將四部兵，從瞿耶尼沒，便往至弗于逮。 
　　“爾時，彼土人民見圣王來，皆悉前迎，禮跪問訊，異口同響而作是語：‘善來！大王，今此弗于逮，人民熾盛，多諸珍寶。惟愿大王當于此治化諸人民，使從法教！’爾時，阿難，頂生圣王即于弗于逮統領人民，乃經百千萬歲。 
　　“是時，圣王頂生復于余時便生此念：‘我于閻浮提，人民熾盛，多諸珍寶，亦雨七寶，乃至于膝；今亦復有此瞿耶尼，人民熾盛，多諸珍寶；今亦復有此弗于逮國，人民熾盛，多諸珍寶。我亦曾從耆年長老邊聞：復有郁單越，人民熾盛，多諸珍寶，所為自由，無固守者；壽不中夭，正壽千歲同，在彼壽終必生天上，不墮余趣；著劫波育衣，食自然粳米。我今當往統領彼國土，以法治化。’ 
　　“爾時，阿難，頂生圣王適生斯念，將四部兵，從弗于逮沒，便往至郁單越。遙見彼土郁然青色，見已，便問左右臣曰：‘汝等普見此土郁然青色不乎？’對曰：‘唯然，見之。’王告群臣曰：‘此是柔軟之草，軟若天衣而無有異。此等諸賢常于斯坐。’ 
　　“小復前行，遙見彼土晃然黃色，便告諸臣曰：‘汝等普見此土晃然黃色不乎？’對曰：‘皆悉見之。’大王曰：‘此名自然粳米，此等諸賢恒食此食。如今卿等，亦當食此粳米。’ 
　　“爾時，圣王小復前行，復見彼土普悉平正，遙見高臺顯望殊特，復告諸臣：‘汝等頗見此土普地平正乎？’對曰：‘如是，皆悉見之。’大王報曰：‘此名劫波育樹衣，汝等亦復當著此樹衣。’ 
　　‘爾時，阿難，彼土人民見大王來，皆起前迎，禮跪問訊，異音同響而作是說：‘善來！圣王，此郁單越，人民熾盛，多諸珍寶。惟愿大王當于此治化諸人民，使從法教！’爾時，阿難，頂生圣王即于郁單越統領人民，乃經百千萬歲。 
　　“是時，頂生圣王復于余時便生此念：‘我今有閻浮地，人民熾盛，多諸珍寶，亦雨七寶，乃至于膝；今亦復有此瞿耶尼、弗于逮及此郁單越，人民熾盛，多諸珍寶。我亦曾從耆年長老邊聞：有三十三天快樂無比，壽命極長，衣食自然，玉女營從，不可稱計。我今當往領彼天宮，以法治化。’ 
　　“爾時，阿難，頂生圣王適生斯念，將四部兵，從郁單越沒，便往至三十三天上。爾時，天帝釋遙見頂生圣王來，便作是說：‘善來！大王，可就此坐。’爾時，阿難，頂生圣王即共釋提桓因一處坐。二人共坐，不可分別；顏貌舉動，言語聲響，一而不異。爾時，阿難，頂生圣王在彼，乃經數千百歲已，便生此念：‘我今有此閻浮地，人民熾盛，多諸珍寶，亦雨七寶，乃至于膝；亦有瞿耶尼，亦復有弗于逮，亦復有郁單越，人民熾盛，多諸珍寶。我今至此三十三天，我今宜可害此天帝釋，便于此間獨王諸天。’爾時，阿難，頂生圣王適生此念，即于座上自退墮，至閻浮里地，及四部兵皆悉墮落。爾時，亦失輪寶，莫知所在，象寶、馬寶同時命終，珠寶自滅，玉女寶、居士寶、典兵寶斯皆命終。 
　　“爾時，頂生圣王身得重病，諸宗族親屬普悉云集，問訊王病：‘云何，大王，若使大王命終之后，有人來問此義：“頂生大王臨命終時，有何言教？”設有此問，當何以報之？’頂生圣王報曰：‘若使我命終，命終之后有人問者，以此報之：“頂生王者，領此四天下而無厭足，復至三十三天，在彼經數百千歲，意猶生貪，欲害天帝，便自墮落，即取命終。”’ 
　　“汝今，阿難，勿懷狐疑。爾時，頂生王者豈異人乎？莫作是觀！所以然者？時頂生王者即我身是。爾時，我領此四天下，及至三十三天，于五欲中，無有厭足。阿難，當以此方便，證知所趣：興貪欲心，倍增其想，于愛欲中而無厭足；欲求厭足，當從圣賢智慧中求！” 
　　爾時，世尊于大眾中，便說此偈：  
　　“貪淫如時雨，于欲無厭足， 
　　　樂少而苦多，智者所屏棄。 
　　　正使受天欲，五樂而自娛， 
　　　不如斷愛心，正覺之弟子。 
　　　食福經億劫，福盡還入獄， 
　　　受樂詎幾時，輒受地獄痛！  
　　“是故，阿難，當以此方便，知于欲而去欲，永不興其想。當作是學！” 
　　爾時，阿難聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，生漏婆羅門便往至世尊所，共相問訊，在一面坐。是時，生漏婆羅門白世尊曰：“當云何觀惡知識人？” 
　　世尊告曰：“當觀如觀月。” 
　　婆羅門曰：“當云何觀善知識？” 
　　世尊告曰：“當觀如觀月。” 
　　婆羅門曰：“沙門瞿曇今所說者，略說其要，未解廣義。惟愿瞿曇廣普說義，使未解者解！” 
　　世尊告曰：“婆羅門，諦聽！諦聽！善思念之，吾當與汝廣演其義。” 
　　婆羅門對曰：“如是，瞿曇。”生漏婆羅門從佛受教。 
　　世尊告曰：“猶如，婆羅門，月末之月，晝夜周旋，但有其損，未有其盈，彼以減損；或復有時而月不現，無有見者。此亦如是，婆羅門，若惡知識，經歷晝夜，漸無有信，無有戒，無有聞，無有施，無有智慧。彼以無有信、戒、聞、施、智慧，是時彼惡知識身壞命終，入地獄中。是故，婆羅門，我今說是惡知識者，猶如月末之月。 
　　“猶如，婆羅門，月初生時，隨所經過日夜，光明漸增，稍稍盛滿，便于十五日具足盛滿，一切眾生靡不見者。如是，婆羅門，若善知識，經歷日夜，增益信、戒、聞、施、智慧。彼以增益信、戒、施、聞、智慧，爾時善知識身壞命終，生天上善處。是故，婆羅門，我今說此善知識所趣，猶月盛滿。” 
　　爾時，世尊便說此偈：  
　　“若人有貪欲，瞋恚、癡不盡， 
　　　于善漸有減，猶如月向盡。 
　　　若人無貪欲，瞋恚、癡亦盡， 
　　　于善漸有增，猶如月盛滿。  
　　“是故，婆羅門，當學如月初！” 
　　爾時，生漏婆羅門白世尊曰：“善哉！瞿曇，猶如屈者得伸，冥者見明，迷者見路，于暗冥然明。此亦如是，沙門瞿曇無數方便為我說法，我今自歸世尊及法、眾僧，自今以往，聽我為優婆塞！盡形壽不殺生。” 
　　爾時，生漏聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“我今當說善知識法，亦當說惡知識法。諦聽！諦聽！善思念之。” 
　　諸比丘對曰：“如是，世尊。”爾時，諸比丘從佛受教。 
　　世尊告曰：“彼云何名為惡知識法？于是，比丘，惡知識人便生此念：‘我于豪族出家學道，余比丘者卑賤家出家。’依己姓望，毀訾余人，是謂名為惡知識法。 
　　“復次，惡知識人便生此念：‘我極精進奉諸正法，余比丘者不精進持戒。’復以此義，毀呰他人，而自貢高，是謂為惡知識法。 
　　“復次，惡如識者復作是念：‘我三昧成就；余比丘者無有三昧，心意錯亂，而不一定。’彼依此三昧，常自貢高，毀呰他人，是謂名為惡知識法。 
　　“復次，惡知識復作是念：‘我智慧第一，此余比丘無有智慧。’彼依此智慧，而自貢高，毀呰他人，是謂名為惡知識法。 
　　“復次，惡知識人復作是念：‘我今常得飯食、床褥、臥具、病瘦醫藥，此余比丘不能得此供養之具。’彼依此利養之物，而自貢高，毀呰他人，是謂名為惡知識法。是謂，比丘，惡知識人行此邪業。 
　　“彼云何為善知識之法？于是，比丘，善知識人不作是念：‘我豪族家生，此余比丘不是豪族家。’己身與彼而無有異，是謂名為善知識法。 
　　“復次，善知識人不作是念：‘我今持戒，此余比丘不持戒行。’己身與彼無有增減。彼依此戒，不自貢高，不毀他人。是謂，比丘，名為善知識法。 
　　“復次，比丘，善知識人復不作是念：‘我三昧成就，此余比丘意亂不定。’己身與彼亦無增減。彼依此三昧，不自貢高，亦不毀呰他人。是謂，比丘，名為善知識法。 
　　“復次，比丘，善知識人不作是念：‘我智慧成就，此余比丘無有智慧。’己身與彼亦無增減。彼依此智慧，不自貢高，亦不毀呰他人。是謂，比丘，名為善知識法。 
　　“復次，比丘，善知識人不作是念：‘我能得衣被、飯食、床褥、臥具、疾病醫藥，此余比丘不能得衣被、飯食、床褥、臥具、疾病醫藥。’己身與彼無增減。彼依此利養，不自貢高，亦不毀他人。是謂，比丘，名為善知識法。” 
　　爾時，世尊告諸比丘：“我今與汝分別惡知識法，亦復與汝說善知識法。是故，諸比丘，惡知識法當共遠離，善知識法念共修行。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在釋翅尼拘留園，與大比丘眾五百人俱。 
　　爾時，國中豪貴諸大釋種五百余人，欲有所論，集普義講堂。爾時，世典婆羅門便往詣彼釋種所，語彼釋種言：“云何，諸君，此中頗有沙門、婆羅門及世俗人，能與吾共論議乎？” 
　　爾時，眾多釋報世典婆羅門曰：“此中今有二人，高才博學，居在迦毗羅越國。云何為二人？一名、周利槃特比丘；二名、瞿曇，釋種如來、至真、等正覺。眾中少知無聞，亦無智慧，言語丑陋，不別去就，如此槃特之比。又此迦維羅越一國之中，無知無聞，亦無黠慧，為人丑陋，多諸穢惡，如此瞿曇之比。汝今可與彼論議，設婆羅門能與彼二人論議得勝者，我等五百余人，便當供養隨時所須，亦當相惠千鎰純金。” 
　　爾時，彼婆羅門便生此心：“此迦毗羅越釋種，悉皆聰明，多諸技術，奸宄虛偽，無有正行。設吾與彼二人論議而得勝者，何足為奇？或復彼人得吾便者，便為愚者所伏。思此二理，吾不堪與彼論議也。”作是語已，便退而去。 
　　是時，周利槃特到時著衣持缽，入迦毗羅越乞食。時，世典婆羅門遙見周利槃特來，便作是念：“我今當往問彼人義。”時，世典婆羅門便往至比丘所，語周利槃特曰：“沙門，為字何等？” 
　　周利槃特曰：“止！婆羅門，何須問字？所以來此欲問義者，時可問之。” 
　　婆羅門言：“沙門，能與吾共論議乎？” 
　　周利槃特言：“我今尚能與梵天論議，何況與汝盲無目人乎？” 
　　婆羅門言：“盲者即非無目人乎？無目則非盲耶？此是一義，豈非煩重！” 
　　是時，周利槃特便騰逝空中作十八變。爾時，婆羅門便作是念：“此沙門止有神足，不解論議。設當與吾解此義者，身便當與作弟子。” 
　　是時，尊者舍利弗以天耳聽聞有是語：“周利槃特與世典婆羅門作此論議。”是時，尊者舍利弗即變身作槃特形，隱槃特形，使不復現，語婆羅門曰：“汝婆羅門，若作是念‘此沙門止有神足，不堪論議’者，汝今諦聽！吾當說之，報汝向議，依此論本，當更引喻。汝今，婆羅門，名字何等？” 
　　婆羅門曰：“吾名梵天。” 
　　周利槃特問曰：“汝是丈夫乎？” 
　　婆羅門曰：“吾是丈夫。” 
　　復問：“是人乎？” 
　　婆羅門報曰：“是人。” 
　　周利槃特問曰：“云何，婆羅門，丈夫亦是人，人亦是丈夫，此亦是一義，豈非煩重乎？然婆羅門，盲與無目，此義不同。” 
　　婆羅門曰：“云何，沙門，名之為盲？” 
　　周利槃特曰：“猶如不見今世、后世，生者、滅者，善色、惡色，若好、若丑，眾生所造善惡之行，如實而不知，永無所睹，故稱之為盲。” 
　　婆羅門曰：“云何為無眼者乎？” 
　　周利槃特曰：“眼者，無上智慧之眼。彼人無此智慧之眼，故稱之為無目也。” 
　　婆羅門言：“止！止！沙門，舍此雜論，我今欲問深義。云何，沙門，頗不依法得涅槃乎？” 
　　周利槃特報曰：“不依五盛陰而得涅槃。” 
　　婆羅門曰：“云何，沙門，此五盛陰有緣生耶？無緣生乎？” 
　　周利槃特對曰：“此五盛陰有緣生，非無緣也。” 
　　婆羅門曰：“何等是五盛陰緣？” 
　　比丘曰：“愛是緣也。” 
　　婆羅門曰：‘何者是愛？” 
　　比丘報曰：“生者是也。” 
　　婆羅門曰：“何者名為生？” 
　　比丘曰：“即愛是也。” 
　　婆羅門曰：“愛有何道？” 
　　沙門曰：“賢圣八品道是。所謂正見、正業、正語、正命、正行、正方便、正念、正定，是謂名為賢圣八品道。” 
　　爾時，周利槃特廣為說法已，婆羅門從比丘聞如此教已，諸塵垢盡，得法眼凈；即于其處，身中刀風起而命終。是時，尊者舍利弗還復其形，飛在空中，還詣所止。 
　　是時，尊者周利槃特比丘往至普集講堂，眾多釋種所；到已，語彼釋言：“汝等速辦酥油、薪柴，往耶維世典婆羅門。”是時，釋種即辦薪、油，往耶維世典婆羅門，于四道頭起鋀婆；各各相率，便往至尊者周利槃特比丘所；到已，頭面禮足，在一面坐。 
　　時，諸釋種以此偈，向尊者周利槃特說曰：  
　　“耶維起鋀婆，不違尊者教， 
　　　我等獲大利，得遇此福佑。”  
　　是時，尊者周利槃特便以此偈而報釋曰：  
　　“今轉尊法輪，降伏諸外道， 
　　　智慧如大海，此來降梵志。 
　　　所作善惡行，去來今現在， 
　　　億劫不忘失，是故當作福。”  
　　是時，尊者周利槃特廣與彼諸釋種說法已，諸釋白周利槃特言：“若尊者須衣被、飲食、床褥、臥具、病瘦醫藥，我等盡當事事供給，惟愿受請，勿拒微情！”時，尊者周利槃特默然可之。 
　　爾時，諸釋種聞尊者周利槃特所說，歡喜奉行。  
　　聞如是：一時，佛在羅閱城迦蘭陀竹園所，與大比丘五百人俱。 
　　爾時，提婆達兜惡人便往至婆羅留支王子所，告王子言：“昔者，民氓壽命極長，如今人壽不過百年。王子當知：人命無常，備不登位，中命終者不亦痛哉！王子，時可斷父王命，統領國人。我今當殺沙門瞿曇，作無上至真、等正覺。于摩竭國界，新王、新佛，不亦快哉！如日貫云，靡所不照；如月云消，眾星中明。”爾時，婆羅留支王子即收父王，著鐵牢中，更立臣佐，統領人民。 
　　爾時，有眾多比丘入羅閱城乞食，便聞提婆達兜教王子收父王，著鐵牢中，更立臣佐。是時，眾多比丘乞食已，還歸所在，攝舉衣缽，往至世尊所，頭面禮足，白世尊曰：“朝入城乞食，聞提婆達兜愚人教王子使收父王，閉著牢獄，更立臣佐。復敕王子言：‘汝殺父王，我害如來，于此摩竭國界，新王、新佛，不亦快哉！’” 
　　爾時，世尊告諸比丘：“若主治化，不以正理，爾時臣佐亦行非法；臣佐已行非法，爾時王太子亦行非法；太子已行非法，爾時群臣、長吏亦行非法；群臣、長吏已行非法，爾時國界人民亦行非法；國界人民已行非法，爾時人眾兵馬亦行非法；兵眾已行非法，爾時日月倒錯，運度失時；日月已失時，便無年歲；已無年歲，日差月錯，無復精光；日月已無精光，爾時星宿現怪；星宿已現變怪，便有暴風起；已有暴風起，神祇瞋恚；神祇已瞋恚，爾時風雨不時。爾時谷子在地者便不長大，人民之類、蜎飛蠕動，顏色改變，壽命極短。 
　　“若復有時，王法治正，爾時群臣亦行正法；群臣已行正法，時王太子亦行正法；王太子已行正法，爾時長吏亦行正法；長吏已行正法，國界人民亦行正法；日月順常，風雨以時，災怪不現；神祇歡喜，五谷熾盛，君臣和穆相視，如兄如弟，終無增損；有形之類，顏色光潤，食自消化，無有災害，壽命極長，人所愛敬。” 
　　爾時，世尊便說此偈：  
　　“猶如牛渡水，導者而不正， 
　　　一切皆不正，斯由本導故。 
　　　眾生亦如是，眾中必有導， 
　　　導者行非法，況復下細人！ 
　　　萌類盡受苦，由王法不正， 
　　　以知非法行，一切民亦然。 
　　　猶如牛渡水，導者而行正， 
　　　從者亦皆正，斯由本導故。 
　　　眾生亦如是，眾中必有導， 
　　　導者行正法，況復下庶人！ 
　　　萌類盡受樂，由王法教正， 
　　　以知正法行，一切民亦然。  
　　“是故，諸比丘，當舍非法而行正法。如是，諸比丘，當作是學！” 
　　爾時，諸比丘聞佛所說，歡喜奉行。  
增壹阿含經卷第九 慚愧品第十八  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有二妙法擁護世間。云何為二法？所謂有慚、有愧也。諸比丘，若無此二法，世間則不別有父、有母、有兄、有弟、有妻子、知識、尊長、大小，便當與豬、雞、狗、牛、羊六畜之類而同一等。以其世間有此二法擁護世間，則別有父母、兄弟、妻子、尊長、大小，亦不與六畜共同。是故，諸比丘，當習有漸、有愧。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“世有二人，無有厭足而取命終。云何為二人？所謂得財物恒藏舉之，復有得物而喜與人。是謂二人無有厭足而取命終。” 
　　爾時，有比丘白世尊曰：“我等，世尊，不解此略說之義。云何得物藏舉？云何得物與人？惟愿世尊廣演其義！” 
　　世尊告曰：“諦聽！諦聽！善思念之，吾當為汝分別其義。” 
　　對曰：“如是。” 
　　爾時，佛告諸比丘：“于是，有族姓子學諸技術，或習田作，或習書疏，或習計算，或習天文，或習地理，或習卜相，或學遠使，或作王佐，不避寒暑、饑寒、勤苦，而自營己。彼作是功力而獲財物，彼人不能食啖，亦不與妻子，亦不與奴婢親親之屬，皆悉不與。彼所得財物，或王劫奪，或復被賊，或火燒水漂，分散異處，不獲其利，即于家中有人分散此物，不得停住。是謂，比丘，得財藏舉者也。 
　　“彼云何得財分布？有族姓子學諸技術，或習田作，或習書疏，或習計算，或習天文、地理，或習卜相，或學遠使，或作王佐，不避寒暑、饑寒、勤苦，而自營己。彼作是功力而獲財物，彼人惠施眾生，給與父母、奴婢、妻子，亦復廣及沙門、婆羅門，造諸功德，種天上之福。是謂，比丘，得而惠施。是謂，比丘，二人無厭足。如前一人得財物而舉者，當念舍離；第二人得而廣布，當學此業。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“常當法施，勿習食施。所以然者？汝等今有果報之佑，使我弟子恭敬于法，不貪利養。設貪利養者，則有大過于如來所。何以故？謂眾生類不分別法，毀世尊教；已毀世尊教，后不復得至涅槃道，我便有恥。所以然者？謂如來弟子貪著利養，不行于法，不分別法，毀世尊教，不順正法；已毀世尊教，復不至涅槃道。汝今，比丘，當念法施，勿思欲施，便得稱譽，名聞四遠，恭敬于法，不貪財物，此則無有羞恥。所以然者？如來弟子以好法施，不貪思欲之施。是謂，比丘，當念法施，勿學財施。汝等比丘，吾說此義為因，何義而說此緣乎？” 
　　爾時，諸比丘白世尊曰：“惟愿世尊事事分別！” 
　　爾時，世尊告諸比丘：“昔有一人請吾供養，然吾爾時有遺余法而可除棄。有二比丘從遠方來，形體困篤，顏色變易。爾時，我便語彼比丘，作是語：‘有遺余法而可除棄，隨時須者，便可取之而自營己。’ 
　　“時，一比丘便作是念：‘世尊今日有遺余法而可除棄，隨時須者，便可取之。設復我等不取食者，便當以此食舍于凈地，若著水中。然今我等宜取此食，以充虛乏，加得氣力。’爾時，彼比丘復作是學：‘佛亦作是說：“當行法施，莫行思欲之施。所以然者？施中之上無過財施，然復法施于中最尊。”我今堪任竟日不食，猶得自濟，不須受彼信施之福。’爾時，彼比丘便自息意，不取彼施，形體困篤，不自顧命。 
　　“彼時，第二比丘復作是念：‘世尊亦有遺余之法而可除者，設我等不取食者，便當困篤。今以此食用充虛乏，加得氣力，晝夜安寧。’爾時，彼比丘便取食之，晝夜安隱，氣力充足。” 
　　佛告諸比丘：“彼比丘雖復取彼供養，除去虛乏，氣力充足，不如先前比丘可敬、可貴，甚可尊重。彼比丘長夜名稱遠聞，于律知足，易充易滿。諸比丘當學法施，勿學思欲之施。我前所說者，由此因緣。” 
　　爾時，世尊說此語已，便從座起而去。 
　　是時，眾多比丘復作是念：“向者世尊略說其要，竟不廣普，便從座起，入寂靜室。今此眾中，誰能堪任于此略義而廣普演其義者也？”是時，眾多比丘復作是念：“今尊者舍利弗，世尊所譽，我當盡共詣彼舍利弗所。”是時，眾多比丘便往至尊者舍利弗所，共相禮拜，在一面坐。在一面坐已，是時，眾多比丘所可從世尊聞事，盡向舍利弗說之。 
　　是時，尊者舍利弗告諸比丘：“云何世尊弟子貪著利養，不修行法？云何世尊弟子貪修行法，不貪利養？” 
　　爾時，眾多比丘白舍利弗曰：“我等乃從遠來，請問其義，得修行之。尊者舍利弗堪任者，便與我等廣演其義。” 
　　舍利弗告曰：“諦聽！諦聽！善思念之，吾當與汝廣演其義。” 
　　爾時，眾多比丘對曰：“如是。” 
　　舍利弗告曰：“世尊弟子所學寂靜念安，聲聞弟子不如是學；世尊吐教所應滅法，而諸比丘亦不滅之；于中懈怠，起諸亂想，所應為者而不肯行，所不應為者便修行之。 
　　“爾時，諸賢長老比丘于三處便有羞恥。云何為三？世尊常樂寂靜之處，爾時聲聞不作是學，長老比丘便有羞恥。世尊教人當滅此法，然彼比丘不滅此法，長老比丘便有羞恥。于中起亂想之念，意不專一，長老比丘便有羞恥。 
　　“諸賢當知：中比丘于三處便有羞恥。云何為三？世尊常樂寂靜之處，爾時聲聞不作是學，中比丘便有羞恥。世尊教人當滅此法，然彼比丘不滅此法，中比丘便有羞恥。于中起亂想之念，意不專一，中比丘便有羞恥。 
　　“諸賢當知：年少比丘于三處便有羞恥。云何為三？世尊弟子常樂寂靜之處，爾時聲聞不作是學，年少比丘便有羞恥。世尊教人當滅此法，然彼比丘不滅此法，年少比丘便有羞恥。于中復起亂想之念，意不專一，年少比丘便有羞恥。是謂，諸賢，貪著于財，不著于法。” 
　　諸比丘白舍利弗曰：“云何比丘貪著于法，不著于財？” 
　　舍利弗曰：“于是，比丘，世尊樂寂靜之處，聲聞亦學如來樂寂靜之處；世尊所說當滅此法，諸比丘便滅此法；不懈怠，意亦不亂，所應行者便修行之，所不應行者便不行之。 
　　“諸賢當知：長老比丘于三處便有名稱。云何為三？世尊樂寂靜之處，聲聞亦樂寂靜之處，長老比丘便有名稱。世尊教人當滅此法，爾時比丘便滅此法，長老比丘便有名稱。于中不起亂想之念，意常專一，長老比丘便有名稱。 
　　“諸賢當和：中比丘于三處便有名稱。云何為三？世尊樂寂靜之處，聲聞亦樂寂靜之處，中比丘便有名稱。世尊教人當滅此法，爾時比丘便滅此法，中比丘便有名稱。于中不起亂想之念，意常專一，中比丘便得名稱。 
　　“諸賢當知：年少比丘于三處便有名稱。云何為三？于是，比丘，世尊樂寂靜之處，年少比丘亦樂寂靜之處，年少比丘便有名稱。世尊教人當滅此法，爾時比丘便滅此法，年少比丘便有名稱。于中不起亂想之念，意常專一，年少比丘便有名稱。 
　　“諸賢當知：貪之為病，甚大災患，瞋恚亦然。貪淫、瞋恚滅者，便得處中之道，眼生、智生，諸縛休息，得至涅槃。慳嫉為病，亦復極重，煩惱燒煮，驕慢亦深。幻偽不真，無慚、無愧，不能舍離，淫欲敗正。慢、增上慢亦復不舍。此二慢滅，便得處中之道，眼生、智生，諸縛休息，得至涅槃。” 
　　比丘白曰：“云何，尊者舍利弗，處中之道，眼生、智生，諸縛休息，得至涅槃？” 
　　舍利弗言：“諸賢當知：所謂賢圣八品道是，所謂正見、正治、正語、正行、正命、正方便、正念、正三昧。是謂，諸賢，處中之道，眼生、智生，諸縛休息，得至涅槃。” 
　　爾時，眾多比丘聞尊者舍利弗所說，觀喜奉行。  
　　聞如是：一時，佛在羅閱城迦蘭陀竹園所，與大比丘眾五百人俱。 
　　爾時，世尊到時，著衣持缽，入羅閱城乞食，在一街巷。爾時，彼巷有一梵志婦，欲飯食婆羅門，即出門，遙見世尊，便往至世尊所，問世尊曰：“頗見婆羅門不？” 
　　爾時，尊者大迦葉先在其巷。世尊便舉手指示曰：“此是婆羅門。” 
　　是時，梵志婦熟視如來面，默然不語。爾時，世尊便說此偈：  
　　“無欲無恚者，去愚無有癡， 
　　　漏盡阿羅漢，是謂名梵志。 
　　　無欲無恚者，去愚無有癡， 
　　　以舍結使聚，是謂名梵志。 
　　　無欲無恚者，去愚無有癡， 
　　　以斷吾我慢，是謂名梵志。 
　　　若欲知法者，三佛之所說， 
　　　至誠自歸彼，最尊無有上！”  
　　爾時，世尊告大迦葉曰：“汝可往為此梵志婦，便現身，得免宿罪。” 
　　是時，迦葉從佛受教，往至梵志婦舍已，就座而坐。是時，彼婆羅門婦便供辦肴膳，種種飲食，以奉迦葉。 
　　是時，迦葉即受食飲，欲度人故，而為彼人說此達嚫：  
　　“祠祀火為上，眾書頌為最， 
　　　王為人中尊，眾流海為上， 
　　　眾星月為首，照明日為先。 
　　　四維及上下，于諸方域境， 
　　　天與世間人，佛為最尊上。 
　　　欲求其福者，當歸于三佛。”  
　　是時，彼梵志婦聞此語已，即歡喜踴躍，不能自勝，前白大迦葉曰：“惟愿梵志恒受我請，在此舍食！” 
　　是時，大迦葉即受彼請，在彼處受彼食。是時，婆羅門婦見迦葉食訖，更取一卑座，在迦葉前坐。是時，迦葉以次與說微妙之法，所謂論者：施論、戒論、生天之論，欲為不凈，斷漏為上，出家為要。尊者大迦葉已知彼梵志婦心開意解，甚懷歡喜。諸佛所可常說法者——苦、集、盡、道，是時尊者大迦葉悉為梵志婦說之。時，梵志婦即于座上諸塵垢盡，得法眼凈。猶如新凈白褻，無有塵垢，易染為色；時梵志婦亦復如是，即于座上得法眼凈。彼已得法、見法，分別其法，無有狐疑，已逮無畏，自歸三尊：佛、法、圣眾，受持五戒。是時，尊者大迦葉重為梵志婦說微妙法已，即從座起而去。 
　　迦葉去未久時，婦夫婿來至家。婆羅門見婦顏色甚悅，非復常人。時，婆羅門即問其婦，婦即以此因緣具向夫婿說之。時，婆羅門聞是語已，便將其婦共詣精舍，往至世尊所。時，婆羅門與世尊共相問訊，在一面坐。婆羅門婦頭面禮世尊足，在一面坐。時，婆羅門白世尊曰：“向有婆羅門來至我家，今為所在？” 
　　爾時，尊者大迦葉去世尊不遠，結跏跌坐，正身正意，思惟妙法。 
　　爾時，世尊遙指示大迦葉曰：“此是尊長婆羅門也！” 
　　婆羅門曰：“云何，瞿曇，沙門即是婆羅門耶？沙門與婆羅門豈不異乎？” 
　　世尊告曰：“欲言沙門者，即我身是。所以然者？我即是沙門。諸有奉持沙門戒律，我皆已得。如今欲論婆羅門者，亦我身是。所以然者？我即是婆羅門也，諸過去婆羅門，所持法行，吾已悉知。欲論沙門者，即大迦葉是。所以然者？諸有沙門律，迦葉比丘皆悉包攬。欲論婆羅門者，亦是迦葉比丘。所以然者？諸有婆羅門奉持禁戒，迦葉比丘皆悉了知。” 
　　爾時，世尊便說此偈：  
　　“我不說梵志，能知咒術者， 
　　　唱言生梵天，此則不離縛。 
　　　無縛無生趣，能脫一切結， 
　　　不復稱天福，即沙門梵志。”  
　　爾時，婆羅門白世尊曰：“言結縛者，何等名為結乎？” 
　　世尊告曰：“欲愛是結，瞋恚是結，愚癡是結。如來者無此欲愛，永滅無余。瞋恚、愚癡亦復如是，如來無復此結。” 
　　婆羅門曰：“惟愿世尊說深妙法，無復有此諸結縛著！” 
　　是時，世尊漸與彼婆羅門說微妙之論，所謂論者：施論、戒論、生天之論，欲為不凈，斷漏為上，出家為要。爾時，世尊知彼婆羅門心開意解，甚懷歡喜。古昔諸佛常所說法——苦、集、盡、道，爾時世尊盡為婆羅門說之。時，婆羅門即于座上諸塵垢盡，得法眼凈。猶如新凈白褻，無有塵垢，易染為色；時婆羅門亦復如是，即于座上得法眼凈。彼已得法、見法，分別其法，無有狐疑，已逮無畏，自歸三尊：佛、法、圣眾，受持五戒，為如來真子，無復退還。 
　　爾時，彼婆羅門夫婦聞佛所說，歡喜奉行。  
　　聞如是：一時，佛在羅閱城迦蘭陀竹園所，與大比丘眾五百人俱。 
　　爾時，王阿阇世有象，名那羅祇梨，極為兇弊，暴虐勇健，能降外怨。緣彼象力，使摩竭一國，無不靡伏。 
　　爾時，提婆達兜便往至王阿阇世所，到已而作是說：“大王當知：今此象惡，能降伏眾怨，可以醇酒，飲彼象醉。清旦，沙門瞿曇必來入城乞食，當放此醉象，蹋蹈殺之。” 
　　時，王阿阇世聞提婆達兜教，即告令國中：“明日清旦，當放醉象，勿令人民在里巷游行。” 
　　是時，提婆達兜告王阿阇世曰：“若彼沙門瞿曇有一切智，知當來事者，明日必不入城乞食。” 
　　王阿阇世曰：“亦如尊教，設有一切智者，明日清旦不入城乞食。” 
　　爾時，羅閱城內男女大小事佛之者，聞王阿阇世清旦當放醉象害于如來；聞已，各懷愁憂，便往至世尊所，頭面禮足，在一面住，白世尊曰：“明日清旦，愿世尊勿復入城！所以然者？王阿阇世今有教令，敕語城內人民之類：‘明日勿復在里巷行來，吾欲放醉象，害沙門瞿曇。設沙門有一切智，明日清旦不入城乞食。’惟愿世尊勿復入城！傷害如來，世人喪目，無復救護。” 
　　世尊告曰：“止！止！諸優婆塞，勿懷愁惱。所以然者？如來之身非俗數身，然不為他人所害，終無此事。諸優婆塞當知：閻浮里地東西廣七千由旬，南北長二十一千由旬。瞿耶尼縱廣八千由旬，如半月形。弗于逮縱廣九千由旬，土地方正。郁單越縱廣十千由旬，土地圓如滿月。正使此四天下醉象滿其中，如似稻、麻、叢林，其數如是，猶不能得動如來毫毛，況復得害于如來？終無此事！ 
　　“則舍四天下，復有如千天下、千日月、千須彌山、千四海水、千閻浮提、千瞿耶尼、千弗于逮、千郁單越、千四天王天、千三十三天、千兜術天、千艷天、千化自在天、千他化自在天，此名千世界。乃至二千世界，此名中千世界。乃至三千世界，此名三千大千世界。滿其中伊羅缽龍王，猶不能動如來一毛，況復此象欲害如來哉？終無是處。所以然者？如來神力不可思議，如來出世，終不為人所傷害也。汝等各歸所在，如來自當知此變趣。”爾時，世尊與四部眾廣為說微妙之法。時，優婆塞、優婆斯聞正法已，各從座起，頭面禮足，便退而去。 
　　爾時，世尊清旦著衣持缽，欲入羅閱城乞食。是時，提頭賴吒天王將乾沓惒等，從東方來，侍從世尊。是時，毗留勒王將拘槃荼眾，從南方來，侍從如來。西方天王毗留波叉將諸龍眾，侍從如來。北方天王拘毗羅將羅剎鬼眾，侍從如來。是時，釋提桓因將諸天人數千萬眾，從兜術天沒，來至世尊所。時，梵天王將諸梵天數千萬眾，從梵天上來至世尊所。釋、梵、四天王及二十八天，大鬼神王各各相謂言：“我等今日當觀二神，龍象共斗，誰者勝負？” 
　　時，羅閱城四部之眾遙見世尊將諸比丘入城乞食，時城內人民皆舉聲喚曰。王阿阇世復聞此聲，問左右曰：“此是何等聲響，乃徹此間？” 
　　侍臣對曰：“此是如來入城乞食，人民見已，故有此聲。” 
　　阿阇世曰：“沙門瞿曇亦無圣道，不知人心來變之驗。”王阿阇世即敕象師：“汝速將象飲以醇酒，鼻帶利劍，即放使走！” 
　　爾時，世尊將諸比丘詣城門，適舉足入門。時，天地大動，諸神尊天在虛空中散種種之華。時，五百比丘見醉象來，各各馳走，莫知所如。時，彼暴象遙見如來，便走趣向。侍者阿難見醉象來，在世尊后，不自安處，白世尊曰：“此象暴惡，將恐相害，宜可遠之。” 
　　世尊告曰：“勿懼！阿難，吾今當以如來神力降伏此象。” 
　　如來觀察暴象不近不遠，便化左右作諸師子王，于彼象后作大火坑。時，彼暴象見左右師子王及見火坑，即失尿放糞，無走突處，便前進向如來。 
　　爾時，世尊便說此偈：  
　　“汝莫害于龍，龍現甚難遇， 
　　　不由害龍已，而得生善處。”  
　　爾時，暴象聞世尊說此偈，如被火燃，即自解劍，向如來跪，雙膝投地，以鼻舐如來足。 
　　時，世尊伸右手摩象頭，而作是說：  
　　“瞋恚生地獄，亦作蛇蚖形， 
　　　是故當舍恚，更莫受此身。”  
　　爾時，神尊諸天在虛空中，以若干百千種華散如來上。是時，世尊與四部之眾、天、龍、鬼、神說微妙法。爾時，見降象男女六萬余人諸塵垢盡，得法眼凈，八萬天人亦得法眼凈。時，彼醉象身中刀風起，身壞命終，身四天王宮。 
　　爾時，諸比丘、比丘尼，諸優婆塞、優婆夷，及天、龍、鬼、神，聞世尊所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，尊者難陀著極妙之衣，色曜人目，著金廁履屣，復文飾兩目，手執缽器，欲入舍衛城。爾時，眾多比丘遙見尊者難陀著極妙之衣，入舍衛城乞食。爾時，眾多比丘便往至世尊所，頭面禮足，在于一面坐；須臾退坐，白世尊曰：“向者，難陀比丘著極妙之衣，色曜人目，入舍衛城乞食。” 
　　爾時，世尊告一比丘：“汝速往至難陀比丘所：‘如來呼卿！’” 
　　對曰：“如是，世尊。”時，彼比丘受世尊教，頭面禮足而去，往至難陀比丘所；到已，語難陀曰：“世尊呼卿！” 
　　是時，難陀聞比丘語，即來至世尊所；到已，頭面禮足，在一面坐。 
　　是時，世尊告難陀曰：“汝今何故著此極妙之衣，又著金廁履屣，入舍衛城乞食？”時，尊者難陀默然不語。 
　　世尊復重告曰：“云何，難陀，汝豈不以信牢固出家學道乎？” 
　　難陀對曰：“如是，世尊。” 
　　世尊告曰：“汝今族姓子不應律行，以信牢固出家學道，何由復著極妙之衣，摩治形服，欲入舍衛城乞食？與彼白衣有何差別？” 
　　爾時，世尊便說此謁：  
　　“何日見難陀，能持阿練行， 
　　　心樂沙門法，頭陀度無極？  
　　“汝今，難陀，更莫造此如是之行！” 
　　爾時，尊者難陀及四部眾聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，尊者難陀不堪行梵行，欲脫法衣，習白衣行。 
　　爾時，眾多比丘往至世尊所，頭面禮足，在一面坐。爾時，眾多比丘尼白世尊曰：“難陀比丘不堪行梵行，欲脫法服，習居家行。” 
　　爾時，世尊告一比丘：“汝往至難陀所，云：‘如來喚卿。’” 
　　對曰：“如是，世尊。” 
　　時，彼比丘受世尊教，即從座起，禮世尊足，便退而去，至彼難陀比丘所，云：“世尊喚難陀。” 
　　對曰：“如是。” 
　　爾時，難陀比丘尋隨此比丘至世尊所，頭面禮足，在一面坐。是時，世尊告難陀曰：“云何，難陀，不樂修梵行，欲脫法衣，修白衣行乎？” 
　　難陀對曰：“如是，世尊。” 
　　世尊告曰：“何以故，難陀？” 
　　難陀對曰：“欲心熾然，不能自禁！” 
　　世尊告曰：“云何，難陀，汝非族姓子出家學道乎？” 
　　難陀對曰：“如是，世尊，我是族姓子，以信牢固出家學道。” 
　　世尊告曰：“汝族姓子，此非其宜，已舍家學道，修清凈行，云何舍于正法而欲習穢污？難陀當知：有二法無厭足，若有人習此法者終無厭足。云何為二法？所謂淫欲及飲酒，是謂二法無厭足。若有人習此二法，終無厭足；緣此行果，亦不能得無為之處。是故，難陀，當念舍此二法，后必成無漏之報。汝今，難陀，善修梵行！趣道之果，靡不由之。” 
　　爾時，世尊便說此謁：  
　　“蓋屋不密，天雨則漏， 
　　　人不惟行，漏淫、怒、癡。 
　　　蓋屋善密，天雨不漏， 
　　　人能惟行，無淫、怒、癡。”  
　　爾時，世尊復作是念：“此族姓子欲意極多，我今宜可以火滅火。”是時，世尊即以神力手執難陀，猶如力人屈伸臂頃，將難陀至香山上。爾時，山上有一巖穴，復有一瞎獼猴在彼住止。是時，世尊右手執難陀而告之曰：“汝難陀，頗見此瞎獼猴不？” 
　　對曰：“如是，世尊。” 
　　世尊告曰：“何者為妙？為孫陀利釋種妙耶？為此瞎獼猴妙乎？” 
　　難陀對曰：“猶如有人傷極惡犬鼻，復加毒涂，彼犬倍惡；此亦如是，孫陀利釋女，今以此瞎獼猴相比，不可為喻。猶如大火[卄/積]焚燒山野，加益以干薪，火轉熾然；此亦如是，我念彼釋女，不去心懷！” 
　　爾時，世尊如屈伸臂頃，從彼山不現，便至三十三天。爾時，三十三天上諸天普集善法講堂。去善法講堂不遠，復有宮殿，五百玉女自相娛樂，純有女人，無有男子。爾時，難陀遙見五百天女，作倡伎樂，自相娛樂；見已，問世尊曰：“此是何等，五百天女作倡伎樂，自相娛樂？” 
　　世尊告曰：“汝難陀自往問之。” 
　　是時，尊者難陀便往至五百天女所，見彼宮舍，敷好坐具若干百種，純是女人，無有男子。是時，尊者難陀問彼天女曰：“汝等是何天女，各相娛樂，快樂如是？” 
　　天女報曰：“我等有五百人，悉皆清凈，無有夫主。我等聞有世尊弟子，名曰難陀，是佛姨母兒。彼于如來所，清凈修梵行，命終之后當生此間，與我等作夫主，共相娛樂。” 
　　是時，尊者難陀甚懷喜悅，不能自勝，便作是念：“我今是世尊弟子，且又復是姨母兒，此諸天女皆當為我作婦。”是時，難陀便退而去，至世尊所。 
　　世尊告曰：“云何，難陀，彼玉女何所言說？” 
　　難陀報曰：“彼玉女各作是說：‘我等各無夫主，聞有世尊弟子善修梵行，命終之后，當來生此。’” 
　　世尊告曰：“難陀，汝意云何？難陀，汝意云何？” 
　　難陀報曰：“爾時，即自生念：‘我是世尊弟子，又且復是佛姨母兒，此諸天女盡當與我作妻。’” 
　　世尊告曰：“快哉！難陀，善修梵行，我當與汝作證，使此五百女人皆為給使。” 
　　世尊復告曰：“云何，難陀，孫陀利釋女妙耶？為是五百天女妙乎？” 
　　難陀報曰：“猶如山頂瞎獼猴在孫陀利前，無有光澤，亦無有色；此亦如是，孫陀利在彼天女前，亦復如是，無有光澤。” 
　　世尊告曰：“汝善修梵行，我當證汝得此五百天女。” 
　　爾時，世尊便作是念：“我今當以火滅難陀火。”猶如力人屈伸臂頃，世尊右手執難陀臂將至地獄中。爾時，地獄眾生受若干苦惱。爾時，彼地獄中有一大鑊，空無有人；見已，便生恐懼，衣毛皆豎，前白世尊曰：“此諸眾生皆受苦痛，唯有此釜而獨空無人。” 
　　世尊告曰：“此者名為阿毗地獄。” 
　　爾時，難陀倍復恐怖，衣毛皆豎，白世尊曰：“此是阿毗地獄，而獄自空，亦無罪人？” 
　　世尊告曰：“汝難陀自往問之。” 
　　是時，尊者難陀便自往問曰：“云何，獄卒，此是何獄？此是何獄空無有人？” 
　　獄卒報曰：“比丘當知：釋迦文佛弟子名曰難陀，彼于如來所，凈修梵行，身壞命終，生善處天上，于彼壽千歲，快自娛樂。復于彼終，生此阿毗地獄中，此空鑊者即是其室。” 
　　時，尊者難陀聞此語已，便懷怖懅，衣毛皆豎，即生此念：“此之空釜，正為我耳！”來至世尊所，頭面禮足，白世尊曰：“愿受懺悔，我自罪緣，不修梵行，觸嬈如來。” 
　　爾時，尊者難陀便說此偈：  
　　“人生不足貴，天壽盡亦喪， 
　　　地獄痛酸苦，唯有涅槃樂。”  
　　爾時，世尊告難陀曰：“善哉！善哉！如汝所言，涅槃者最是快樂。難陀，聽汝懺悔，汝愚、汝癡，自知有咎，于如來所。今受汝悔過，后更莫犯！” 
　　爾時，世尊屈伸臂頃，手執難陀，從地獄不現，便至舍衛城祇樹給孤獨園。 
　　爾時，世尊告難陀曰：“汝今，難陀，當修二法。云何為二法？所謂止與觀也。復當更修二法。云何為二法？生死不可樂，知涅槃為樂，是謂二法。復當更修二法。云何為二法？所謂智與辯也。”爾時，世尊以此種種法向難陀說。 
　　是時，尊者難陀從世尊受教已，從座起，禮世尊足，便退而去，至安陀園；到已，在一樹下結跏跌坐，正身正意，系念在前，思惟如來如此言教。是時，尊者在閑靜處，恒思惟如來教，不去須臾，所以族姓子，以信牢固出家學道，修無上梵行：生死已盡，梵行已立，所作已辦，更不復受有，如實知之。是時，尊者難陀便成阿羅漢。已成阿羅漢，即從座起，整衣服，至世尊所，頭面禮足，在一面坐。 
　　是時，尊者難陀白世尊曰：“世尊前許證弟子五百天女者，今盡舍之。” 
　　世尊告曰：“汝今生死已盡，梵行已立，吾即舍之。” 
　　爾時，便說偈曰：  
　　“我今見難陀，修行沙門法， 
　　　諸惡皆以息，頭陀無有失。”  
　　爾時，世尊告諸比丘言：“得阿羅漢者，今難陀比丘是。無淫、怒、癡，亦是難陀比丘。” 
　　爾時，諸比丘聞佛所說，歡喜奉行。  
　　聞如是：一時，佛在釋翅瘦迦毗羅越尼拘留園中，與大比丘五百人俱。 
　　爾時，大愛道瞿曇彌，便往至世尊所，頭面禮足，白世尊曰：“愿世尊長化愚冥，恒護生命！” 
　　世尊告曰：“瞿曇彌，不應向如來作是言：‘如來延壽無窮，恒護其命。’” 
　　是時，大愛道瞿曇彌即說此偈：  
　　“云何禮最勝，世間無與等， 
　　　能斷一切疑，由是說此語？”  
　　爾時，世尊復以偈報瞿曇彌曰：  
　　“精進意難缺，恒有勇猛心， 
　　　平等視聲聞，此則禮如來。”  
　　是時，大愛道白世尊曰：“自今以后當禮世尊，如今如來敕視一切眾生，意無增減。天上、人中及阿須倫，如來為最上！” 
　　是時，世尊可大愛道所說。大愛道即從座起，頭面禮足，便退而去。 
　　爾時，世尊告諸比丘：“我聲聞中第一弟子廣識多知，所謂大愛道是。” 
　　是時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二人，于如來眾而興誹謗。云何為二人？謂非法言是法，謂法言是非法，是謂二人誹謗如來。復有二人不誹謗如來。云何為二？所謂非法即是非法，真法即是真法，是謂二人不誹謗如來。是故，諸比丘，非法當言非法，真法當言真法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二人獲福無量。云何為二？所謂應稱譽者便嘆譽之，不應稱者亦不稱嘆之，是謂二人獲福無量。復有二人受罪無量。何等為二？所謂可稱嘆反更誹謗，不應稱嘆者而更稱嘆。諸比丘，莫作是學！” 
　　爾時，諸比丘聞佛所說，歡喜奉行。  
增壹阿含經卷第十 勸請品第十九  
　　聞如是：一時，佛在摩竭國道場樹下。 
　　爾時，世尊得道未久，便生是念：“我今甚深之法難曉難了，難可覺知，不可思惟，休息微妙，智者所覺知，能分別義理，習之不厭，即得歡喜。設吾與人說妙法者，人不信受，亦不奉行者，唐有其勞，則有所損。我今宜可默然，何須說法？’ 
　　爾時，梵天在梵天上，遙知如來所念，猶如士夫屈伸臂頃，從梵天上沒不現，來至世尊所，頭面禮足，在一面住。爾時，梵天白世尊曰：“此閻浮提必當壞敗，三界喪目。如來、至真、等正覺出現于世，應演法寶，然今復不暢演法味，惟愿如來普為眾生廣說深法！又此眾生根原易度，若不聞者，永失法眼。此應為法之遺子，猶如優缽蓮華、拘牟頭華、分陀利華，雖出于地，未出水上，亦未開敷。是時，彼華漸漸欲生，故未出水。或時此華以出水上，或時此華不為水所著。此眾生類亦復如是，為生、老、病、死所見逼促，諸根應熟，然不聞法而便喪者，不亦苦哉！今正是時，惟愿世尊當為說法！” 
　　爾時，世尊知梵天心中所念，又慈愍一切眾生故，說此偈曰：  
　　“梵天今來勸，如來開法門， 
　　　聞者得篤信，分別深法要。 
　　　猶在高山頂，普觀眾生類， 
　　　我今有此法，升堂現法眼。”  
　　爾時，梵天便作是念：“如來必為眾生說深妙法。”歡喜踴躍，不能自勝，頭面禮足已，即還天上。 
　　爾時，梵天聞佛所說，歡喜奉行。  
　　聞如是：一時，佛在波羅柰國仙人鹿苑中。 
　　爾時，世尊告諸比丘：“有此二事，學道者不應親近。云何為二事？所謂著欲及樂之法。此是下卑凡賤之法，又此諸苦眾惱百端，是謂二事學道者不應親近。如是，舍此二事已，我自有至要之道得成正覺，眼生、智生，意得休息，得諸神通，成沙門果，至于涅槃。 
　　“云何為至要之道得成正覺，眼生、智生，意得休息，得諸神通，成沙門果，至于涅槃？所謂此賢圣八品道是，所謂等見、等治、等語、等業、等命、等方便、等念、等定。此名至要之道，令我得成正覺，眼生、智生，意得休息，得諸神通，成沙門果，至于涅槃。如是，諸比丘，當學舍上二事，習于至要之道。如是，諸比丘，當作是學！” 
　　爾時，諸比丘聞佛說，歡喜奉行。  
　　羅云、迦葉、龍，二難、大愛道， 
　　誹謗非、梵請，二事最在后。  
　　聞如是：一時，佛在舍衛國祇樹給孤獨園。 
　　爾時，釋提桓因至世尊所；到已，頭面禮足，在一面住，白世尊曰：“云何比丘斷于愛欲，心得解脫，乃至究竟安隱之處，無有諸患，天、人所敬？” 
　　爾時，世尊告釋提桓因曰：“于是，拘翼，若是比丘聞此空法解無所有，則得解了一切諸法，如實知之。身所覺知苦樂之法，若不苦不樂之法，即于此身觀悉無常，皆歸于空，彼已觀此不苦不樂之變，亦不起想，以無有想，則無恐怖；以無恐怖，則般涅槃：生死已盡，梵行已立，所作已辦，更不復受有，如實知之。是謂，釋提桓因，比丘斷于愛欲，心得解脫，乃至究竟安隱之處，無有災患，天、人所敬。” 
　　爾時，釋提桓因禮世尊足已，繞三匝而退。 
　　當于爾時，尊者大目揵連去世尊不遠結跏趺坐，正身正意，系念在前。爾時，尊者大目揵連便作是念：“向者，帝釋得道跡而問事耶？為不得道跡而問義耶？我今當試之。”爾時，尊者大目揵連即以神足，如人屈伸臂頃，便至三十三天。 
　　爾時，釋提桓因遙見大目揵連遠來，即起奉迎，并作是語：“善來！尊者大目揵連，尊自不至此，亦大久矣！愿欲與尊論說法義，愿在此處坐。” 
　　是時，目揵連問釋提桓因曰：“世尊與汝說斷愛欲之法，我欲聞之，今正是時，可與我說之。” 
　　釋提桓因白言：“我今諸天事猥多，或自有事，或復有諸天事，我所聞者即時而忘。昔者，目連，與諸阿須倫共斗，當斗之日，諸天得勝，阿須倫退。爾時，我身躬往自戰，尋復領諸天還上天宮，坐最勝講堂。因斗勝故，故名為最勝講堂。階巷成行，陌陌相值，一一階頭，七百樓閣，一一樓閣上，各七玉女，一一玉女，各有七使人。愿尊目連在彼觀看。” 
　　爾時，釋提桓因及毗沙門天王在尊者目連后，往至最勝講堂所。是時，釋提桓因及毗沙門天王，白大目揵連曰：“此是最勝講堂，悉可游看。” 
　　目揵連曰：“天王，此處極為微妙，皆由前身所作福佑故，致此自然寶堂。猶如人間小有樂處，各自慶賀；如天宮無異，皆由前身作福所致。” 
　　爾時，釋提桓因左右玉女，各各馳走，莫知所如。猶如人間有所禁忌，皆懷慚愧；是時，釋提桓因所將玉女亦復如是，遙見大目揵連來，各各馳走，莫知所湊。時，大目揵連便作是念：“此釋提桓因意甚放逸，我今宜可使懷恐怖。” 
　　是時，尊者大目揵連即以右腳指案地，彼宮殿六變震動。是時，釋提桓因及毗沙門天王皆懷恐怖，衣毛皆豎，而作是念：“此大目揵連有大神足，乃能使此宮殿六返震動，甚奇！甚特！未曾有是！”是時，大目揵連便作是念：“今此釋身以懷恐怖，我今宜可問其深義。” 
　　“云何，拘翼，如來所說除愛欲經者，今正是時，惟愿與我等說！” 
　　釋提桓因報言：“目連，我前至世尊所，頭面禮足，在一面住。是時，我即白世尊曰：‘云何比丘斷于愛欲，心得解脫，乃至究竟至無為處，無有患苦，天、人所敬？’ 
　　“爾時，世尊便告我言：‘于是，拘翼，諸比丘聞法已，都無所著，亦不著色，盡解一切諸法了無所有，以知一切諸法已，若苦、若樂、若不苦不樂，觀了無常，滅盡無余，亦無斷壞。彼以觀此，已都無所著，已不起世間想，復無恐怖；以無恐怖，便般涅槃：生死已盡，梵行已立，所作已辦，更不復受有，如實知之。是謂，釋提桓因，比丘斷欲，心得解脫，乃至究竟無為之處，無有患苦，天、人所敬。’爾時，我聞此語已，便禮世尊足，繞三匝，即退而去，還歸天上。” 
　　是時，尊者大目揵連以深法之語，向釋提桓因及向毗沙門具分別之。爾時，目揵連具說法已，猶如士夫屈伸臂頃，從三十三天沒不現，便來至舍衛城祇樹給孤獨園，至世尊所，頭面禮足，在一面坐。 
　　爾時，目揵連即于座上白世尊曰：“如來前與釋提桓因說除欲之法，惟愿世尊當與我說之！” 
　　爾時，世尊告目揵連曰：“汝當知之，釋提桓因來至我所，頭面禮足，在一面立。爾時，釋提桓因問我此義：‘云何，世尊，比丘斷愛欲，心得解脫？’爾時，我告釋提桓因曰：“拘翼，若有比丘解知一切諸法空無所有，亦無所著，盡解一切諸法了無所有，以知一切諸法無常，滅盡無余，亦無斷壞。彼已觀此，已都無所著，已不起世間想，復無恐怖；已無恐怖，便般涅槃：生死已盡，梵行已立，所作已辦，更不復受有，如實知之。是謂，釋提桓因，比丘斷欲，心得解脫。’爾時，釋提桓因即從座起，頭面禮我足，便退而去，還歸天上。” 
　　爾時，大目揵連聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“世間有此二人，若見雷電霹靂，無有恐怖。云何為二人？獸王師子、漏盡阿羅漢。是謂，比丘，有此二人在于世間，若見雷電霹靂，不懷恐怖。是故，諸比丘，當學漏盡阿羅漢。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二法，令人無有智慧。云何為二法？不喜問勝人，但貪睡眠，無精進意。是謂，比丘，有此二法，令人無有智慧。復有二法，令人成大智慧。云何為二法？好問他義，不貪睡眠，有精進意。是謂，比丘，有此二法，令人有智慧。當學遠離惡法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二法，令人貧賤，無有財貨。云何為二法？若見他施時便禁制之，又自不肯布施。是謂，比丘，有此二法，令人貧賤，無有財寶。比丘，復有二法，令人富貴。云何為二法？若見人與他物時助其歡喜，己好布施。是謂，比丘，有此二法，令人富貴。如是，諸比丘，當學惠施，勿有貪心！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有此二法，令人生貧賤家。云何為二法？不孝父母、諸尊師長，亦不承事勝己者。是謂，比丘，有此二法，令人生貧賤家。諸比丘，復有二法生豪族家。云何為二？恭敬父母、兄弟、宗族，將至己家，惠施所有。是謂，比丘，有此二法，生豪族家。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，梵志女名須深，往至尊者大拘絺羅所；到已，頭面禮足，在一面坐。爾時，彼梵志女須深白拘絺羅曰：“優蹋藍弗、羅勒迦藍，此深法中，竟不受化，各取命終。世尊記此二人曰：‘一人生不用處，一人生有想無想處。此二人盡其壽命，各復命終，一人當為邊地國王，傷害人民，不可稱計；一人當為著翅惡貍，飛行走獸無得脫者。命終之后，各生地獄中。’然復世尊不記彼人何時當盡苦際，何故世尊不記彼人當盡苦際？” 
　　爾時，尊者拘絺羅語須深女人曰：“所以世尊不說者，皆由無人問此義故，是故，世尊不記彼人何時當盡苦際。” 
　　須深女人曰：“于是如來以取涅槃，是故不得問之。若當在世者，便往問其義。如今尊者拘絺羅與我說之，彼人何時當盡苦際？” 
　　爾時，尊者拘絺羅便說此偈：  
　　“種種果不同，眾生趣亦然， 
　　　自覺覺人者，我無此辯說。 
　　　禪智解脫辯，憶本天眼通， 
　　　能盡苦原本，我無此辯說。”  
　　爾時，須深女人便說此偈：  
　　“善逝有此智，質直無瑕穢， 
　　　勇猛有所伏，求于大乘行。”  
　　是時，尊者拘絺羅復說此偈：  
　　“是意甚難得，能獲異法要， 
　　　難為能辦之，向于奇特事。”  
　　爾時，尊者與彼須深女人具說法要，便發喜心。時彼女人即從座起，頭面禮足，便退而去。 
　　時，須深女人聞尊者拘絺羅所說，歡喜奉行。  
　　聞如是：一時，尊者摩訶迦遮延游婆那國深池水側，與大比丘眾五百人俱。 
　　爾時，尊者迦遮延有此名聞，流聞四遠。尊者長老奸荼婆羅門在此游化。爾時，婆羅門聞尊者迦遮延在此池側游化，將五百比丘。“尊者長老功德具足，我今可往問訊彼人。”是時，上色婆羅門將五百弟子，往至尊者迦遮延所，共相問訊，在一面坐。 
　　爾時，彼婆羅門問尊者迦遮延曰：“如迦遮延所行，此非法、律：年少比丘不向我等諸高德婆羅門作禮。” 
　　迦遮延曰：“婆羅門當知：彼如來、至真、等正覺，說此二地。云何為二地？一名、老地，二名、壯地。” 
　　婆羅門問曰：“何者為老地？何者為壯地？” 
　　迦遮延曰：“正使婆羅門年在八十、九十，彼人不止淫欲，作諸惡行，是謂婆羅門雖可言老，今在壯地。” 
　　婆羅門曰：“何者年壯住在老地？” 
　　迦遮延曰：“婆羅門，若有比丘年在二十，或三十、四十、五十，彼亦不習淫欲，亦不作惡行，是謂婆羅門年壯在老地。” 
　　婆羅門曰：“此大眾中頗有一比丘不行淫法，不作惡行乎？” 
　　迦遮延曰：“我大眾中無有一比丘習欲作惡者。” 
　　時，婆羅門即從座起，禮諸比丘足，并作是語：“汝今年少住于老地，我今年老住于少地。” 
　　爾時，彼婆羅門復往至迦遮延所，頭面禮足，而自陳說：“我今自歸迦遮延及比丘僧，盡形壽不殺。” 
　　迦遮延曰：“汝今莫自歸我，我所自歸者，汝可趣向之。” 
　　婆羅門曰：“尊者迦遮延，為自歸誰？” 
　　時，尊者迦遮延便長跪向如來所般涅槃處：“有釋種子出家學道，我恒自歸彼，然彼人即是我師。” 
　　婆羅門曰：“此沙門瞿曇為在何處？我今欲見之。” 
　　迦遮延曰：“彼如來已取涅槃。” 
　　婆羅門言：“若如來在世者，我乃可百千由旬往問訊之。彼如來雖取涅槃，我今重自歸作禮及佛、法、眾，盡其形壽，不復殺生。” 
　　爾時，上色婆羅門聞尊者迦遮延所說，歡喜奉行。  
　　聞如是：一時，佛在舍衛國祇樹給孤獨園。 
　　爾時，世尊告諸比丘：“有二人出現世間，甚難得遇。云何為二人？能說法人出現于世，甚難得值；能聞法人受持奉行，甚難得值。是謂，比丘，有此二人出現世間，甚難得遇。是故，諸比丘，當學說法，當學聞法。如是，諸比丘，當作是學！” 
　　爾時，諸比丘聞佛所說，歡喜奉行。  
　　聞如是：一時，佛游摩竭國界，漸來至毗舍離城。爾時，在毗舍離北暗婆婆利園中，與大比丘眾五百人俱。 
　　爾時，暗婆婆利女聞世尊來在園中，與大比丘五百人俱。爾時，彼女駕乘羽寶之車，便往出毗舍離城，至俠道口，即到世尊所，自下車往至世尊所。 
　　爾時，世尊遙見彼女來，便告諸比丘：“皆悉專精，勿起邪想。” 
　　是時，女人至世尊所，頭面禮足，在一面坐。爾時，世尊說極妙之法。 
　　說極妙之法已，女白佛言：“惟愿世尊受我請及比丘僧！” 
　　爾時，世尊默然受女請。女見世尊默然受請已，即從座起，頭面禮足，復道而歸。 
　　爾時，毗舍離城男女大小，聞世尊在暗婆婆利園中，與大比丘眾五百人俱。時，城中有五百童子，乘種種羽寶之車。其中或乘白車白馬，衣蓋、幢幡、侍從皆白。其中或乘赤車赤馬，衣蓋、幢幡、侍從皆赤。或乘青車青馬，衣蓋、幢幡、侍從皆青。或乘黃車黃馬，衣蓋、幢幡、侍從皆黃。威容嚴飾，如諸王法，出毗舍離城，往至世尊所。未到之頃，道逢彼女，走車打牛，馳向城內。 
　　是時，諸童子問女曰：“汝是女人，應當羞辱，何以打牛走車，馳向城內？” 
　　時，女報曰：“諸賢當知：我明日請佛及比丘僧，是故走車耳！” 
　　童子報曰：“我亦欲飯佛及比丘僧，今與汝千兩純金，可限明日，使我等飯。” 
　　時，女報曰：“止！止！族姓子，我不聽許。” 
　　童子復報：“與汝二千兩、三千、四千、五千，乃至百千兩金，是非聽許，明日使我等飯佛及比丘僧。” 
　　女報言：“我不聽許。所以然者？世尊恒說：‘有二希望，世人不能舍離。云何為二？利望、命望。’誰能保我至明日者？我以先請如來，今當辦具。” 
　　時，諸童子各振其手：“我等爾許人不如女人也！”作是語已，各自別去。 
　　時，諸童子往至世尊所，頭面作禮，在一面住。爾時，世尊見童子來，告諸比丘：“汝等比丘，觀諸童子威容服飾，如天帝釋出游觀時，等無差別。” 
　　爾時，世尊告童子曰：“世間有二事，最不可得。云何為二？有反復之人，作小恩常不忘，況復大者！是謂，諸童子，有此二事，最不可得。童子當知：念有反復，亦使識小恩不忘，況復大者！” 
　　爾時，世尊便說此偈：  
　　“知恩識反復，恒念教授人， 
　　　智者所敬侍，名聞天世人。  
　　“如是，諸童子，當知作是學！” 
　　爾時，世尊具與諸童子說微妙法。聞已，各從座起，頭面禮足，便退而去。 
　　是時，女人即其夜，辦種種甘饌飲食，敷諸坐具；清旦便白：“時到，今正是時，惟愿世尊臨顧鄙舍！” 
　　爾時，世尊著衣持缽，將諸比丘前后圍繞，往至毗舍離城，到女舍。是時，女見世尊坐定，手自擎食上佛及比丘僧；飯佛及比丘僧已，行清凈水已，更取小金鏤座，在佛前坐。 
　　爾時，女白世尊曰：“此暗婆婆利園用奉上如來及比丘僧，使當來、過去、現在眾僧，得止住中，愿世尊受此園！” 
　　爾時，世尊為彼女故，便受此園。世尊便說此咒愿：  
　　“園果施清涼，橋梁渡人民， 
　　　近道作圊廁，人民得休息。 
　　　晝夜獲安隱，其福不可計， 
　　　諸法戒成就，死必生天上。”  
　　爾時，世尊說此語已，即起而去。 
　　爾時，女聞佛所說，歡喜奉行。  
　　斷愛及師子，無智、少于財， 
　　家貧、須深女，迦旃、法說、女。   
　  上一部：乾隆大藏經、小乘阿含部、中阿含經六十卷（第五十一卷～第六十卷）  下一部：乾隆大藏經、小乘阿含部、增壹阿含經五十卷（第十一卷～第二十卷）   
 
   
  
乾隆大藏經、小乘阿含部、增壹阿含經        
    